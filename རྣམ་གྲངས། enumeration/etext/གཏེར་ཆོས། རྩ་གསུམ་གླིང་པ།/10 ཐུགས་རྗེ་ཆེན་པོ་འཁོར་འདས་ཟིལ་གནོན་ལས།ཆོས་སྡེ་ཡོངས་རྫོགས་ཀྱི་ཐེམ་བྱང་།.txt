གཏེར་ཆོས། རྩ་གསུམ་གླིང་པ།
པོད ༡༠
ཐུགས་རྗེ་ཆེན་པོ་འཁོར་འདས་ཟིལ་གནོན་ལས།ཆོས་སྡེ་ཡོངས་རྫོགས་ཀྱི་ཐེམ་བྱང་།
ཐུགས་རྗེ་ཆེན་པོ་འཁོར་འདས་ཟིལ་གནོན་ལས། ཆོས་སྡེ་ཡོངས་རྫོགས་ཀྱི་ཐེམ་བྱང་བཞུགས་སོ།། ཨོཾ་སྭ་སྟི། སྤྲུལ་པའི་གཏེར་ཆེན་རྩ་གསུམ་གླིང་པ་ཡི། ། བཀའ་གསང་ཟབ་གཏེར་བདུན་ཅུའི་ཆ་ཤས་ལས། ། པདྨ་ཤེལ་ཕུག་གཏེར་བྱོན་ཐུགས་ཆེན་རྨད། ། འཁོར་འདས་ཟིལ་གནོན་ཆོས་སྡེའི་ཐེམ་བྱང་འགོད།
དེ་ཡང་ཐུགས་རྗེ་ཆེན་པོ་འཁོར་འདས་ཟིལ་གནོན་གྱི་ཆོས་སྡེ་ཡོངས་རྫོགས་ཀྱི་ཐེམ་བྱང་འགོད་པ་ལ་གསུམ། རྩ་བ་གཏེར་གཞུང་གི་སྐོར། ཡན་ལག་ཁ་སྐོང་གི་སྐོར།
ཆོག་ཁྲིགས་སྣ་ཚོགས་ཀྱི་སྐོར་རོ། ༈ དང་པོ་རྩ་བ་གཏེར་གཞུང་གི་སྐོར་ལ། ཀ༽ ཐུགས་རྗེ་ཆེན་པོ་འཁོར་འདས་ཟིལ་གནོན་ལས༔ བཀའ་ཐོ་ལུང་གི་གྲངས་ཡིག 1-5 ཁ༽ ཁ་བྱང་གསལ་བའི་སྒྲོན་མེ། 6-18 ག༽ རྩ་རྒྱུད་འོད་ཟེར་ཕྲེང་བ། 19-39 ང༽ རྡོ་རྗེའི་ཚིག་རྐང་ཁྲིད་གཞུང༌། 40-52 ཅ༽ དབང་ཆོག་འགྲོ་བ་ཀུན་གྲོལ། 53-69 ཆ༽ བཏགས་གྲོལ་སྐུ་ཡི་འཁོར་ལོ། 70-77 ཇ༽ ཆོས་སྐུ་ཡེ་ཤེས་སྒྲུབ་པ།
78-89 ཉ༽ ལོངས་སྐུ་པད་ཕྲེང་སྒྲུབ་པ། 90-99 ཏ༽ སྤྲུལ་སྐུ་ཁྲག་འཐུང་སྒྲུབ་པ། 100-109 ཐ༽ འཇམ་དཔལ་ཚེ་ཡི་སྒྲུབ་པ། 110-126 ད༽ སྒྲོལ་མ་འཇའ་ལུས་སྒྲུབ་པ། 127-139 ན༽ ཕྱག་རྡོར་ཕ་རོལ་རྒོལ་འཇོམས། 140-152 པ༽ ཚོགས་རྫོགས་སྒྱུ་ལུས་མཆོད་སྦྱིན། 153-162 ཕ༽ གཏོར་མ་བྱང་ཆུབ་ཆུ་རྒྱུན། 163-173 བ༽ མེ་གསུར་ལོངས་སྤྱོད་གཏེར་མཛོད། 174-180 མ༽གསོལ་འདེབས་དྲི་མེད་ཤེལ་ཕྲེང༌། 181-185 ཙ༽ བྱིན་འབེབས་ཚངས་པའི་གདུང་དབྱངས།
186-188 ཚ༽ ལས་བྱང་དུག་ལྔ་ཡེ་གྲོལ། 189-241 ཛ༽ རྒྱུད་བསྐང་རིན་ཆེན་ཕྲེང་བ། 242-250 ཝ༽ གཤིན་དོན་བག་ཆགས་སྦྱོང་བྱེད། 251-279 ཞ༽ གཏེར་སྲུང་གཟའ་ཡི་སྒྲུབ་ཐབས། 280-289 ཟ༽ དགེ་བསྙེན་ཀླུ་ཡི་གསོལ་མཆོད། 290-295 འ༽ བཀའ་སྐྱོང་ལྷ་བཙན་གསོལ་མཆོད། 296-301 ཡ༽ ལོ་ནད་སྲུང་བའི་གདམས་པ་ནད་བདག་དཔུང་འཇོམས། 302-319 ར༽ སྦྱིན་སྲེག་ཡེ་ཤེས་རབ་འབར། 320-348 ༈ གཉིས་པ་ཡན་ལག་ཁ་སྐོང་གི་སྐོར་ལ།
ལ༽ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི་སྒྲུབ་པ་ཆེན་པོའི་ཁོག་དབུབ་བདེ་ཆེན་གསང་ལམ། 349-464 ཤ༽ ཐུགས་རྗེ་ཆེན་པོ་འཁོར་འདས་ཟིལ་གནོན་ལས། ཚོམ་བུ་ཚོགས་སྒྲུབ་ཀྱི་སྟོང་ཐུན་སྐལ་བཟང་རྣ་བའི་བདུད་རྩི། 465-591 ས༽ སྐུ་གསུམ་དགོངས་འདུས་ལས༔ མྱོང་གྲོལ་བདུད་རྩིའི་ཕོ་བྲང་སྒྲུབ་ཐབས་ཡེ་ཤེས་བཅུད་ལེན། 592-607 ཧ༽ རྡོར་སེམས་ཐུགས་ཀྱི་ཐིག་ལེ་ལས། བདུད་རྩི་སྨན་གྱི་བྱིན་འབེབས་དངོས་གྲུབ་ཆུ་འཛིན། 608-717 ཨ༽ ཐུགས་རྗེ་ཆེན་པོ་སོགས་རྩ་གསུམ་རིགས་མཐུན་སྤྱི་ལའང་སྦྱར་ཆོག་པའི་བདུད་རྩི་ཕྱེ་མ་དང་རིལ་བུ་ཁྱད་མེད་སྒྲུབ་ཐབས་བསྡུས་གསལ་རྡོ་རྗེ་བདུད་རྩིའི་སྙིང་པོ། 618-621 ཀི༽ བདུད་རྩི་སྨན་མཆོད་མཆོག་གསུམ་པཉྩ། 622-625 ཁི༽ ཛཔ྄་དམིགས།
626-626 ༈ གསུམ་པ་ཆོག་ཁྲིགས་སྣ་ཚོགས་ཁོ་བོས་གསར་བགྱིས་ཀྱི་སྐོར། གི༽ ཐུགས་རྗེ་ཆེན་པོ་འཁོར་འདས་ཟིལ་གནོན་ལས། བསྙེན་སྒྲུབ་ཀྱི་ཆོ་ག་ཡན་ལག་དང་བཅས་པ་དཀྱུས་གཅིག་ཏུ་བཀོད་པ་ལམ་བཟང་གསལ་སྣང༌། 627-744 ངི༽ ཐུགས་རྗེ་ཆེན་པོ་འཁོར་འདས་ཟིལ་གནོན་ལས། ཆོས་སྐུ་ལྟར་སྒྲུབ་ཐབས་ཡེ་ཤེས་སྙིང་པོ་བཀླག་ཆོག་ཏུ་བཀོད་པ། 745-760 ཅི༽ ཐུགས་རྗེ་ཆེན་པོ་འཁོར་འདས་ཟིལ་གནོན་ལས། ལོངས་སྐུ་ལྟར་སྒྲུབ་ཀྱི་འདོན་ཁྲིགས་སུ་བསྡེབས་པ་པདྨའི་ཕྲེང་བ་མཛེས་པར་བྱེད་པའི་རྒྱན། 761-779 ཆི༽ ཐུགས་རྗེ་ཆེན་པོ་འཁོར་འདས་ཟིལ་གནོན་ལས། སྤྲུལ་སྐུ་ཧེ་རུ་ཀ་རྟ་ནག་ལྕགས་རལ་གྱི་སྒྲུབ་ཐབས་ཆོག་ཁྲིགས་རབ་འཇིགས་རྡོ་རྗེའི་མེ་ཕྲེང༌།
780-798 ཇི༽ ཐུགས་རྗེ་ཆེན་པོ་འཁོར་འདས་ཟིལ་གནོན་ལས། འཇམ་དཔལ་དམར་པོའི་ཚེ་སྒྲུབ་བཀླག་ཆོག་ཏུ་བཀོད་པ་པདྨ་རཱ་གའི་ཕྲེང་མཛེས། 799-821 ཉི༽ ཐུགས་རྗེ་ཆེན་པོ་འཁོར་འདས་ཟིལ་གནོན་ལས། སྒྲོལ་མ་རིགས་ལྔའི་སྒྲུབ་ཐབས་འདོན་ཁྲིགས་སུ་བགྱིས་པ་རིན་པོ་ཆེའི་ཕྲེང་བ། 822-836 ཏི༽ སྒྲོལ་མ་རིགས་ལྔའི་རླུང་སྒྲུབ་དམིགས་རིམ། 837-838 ཐི༽ ཐུགས་རྗེ་ཆེན་པོ་འཁོར་འདས་ཟིལ་གནོན་ལས། ཕྱག་རྡོར་ཕ་རོལ་འཇོམས་བྱེད་ཀྱི་སྒྲུབ་ཐབས་ཆོག་ཁྲིགས་ལོག་འདྲེན་ཀླད་འགེམ་གནམ་ལྕགས་ཐོག་ཆར། 839-857 དི༽ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི་རྒྱུན་ཁྱེར་སྙིང་པོ་དྲིལ་བ། 858-869 ནི༽ ཐུགས་རྗེ་ཆེན་པོ་འཁོར་འདས་ཟིལ་གནོན་ལས། གཤིན་པོ་རྗེས་སུ་འཛིན་པའི་ཆོ་ག་ཤིན་ཏུ་བསྡུས་པ་ཐར་པའི་ཐེམ་སྐས།
865-875 པི༽ ཐུགས་རྗེ་ཆེན་པོ་འཁོར་འདས་ཟིལ་གནོན་ལས། གཤིན་ཆོག་བག་ཆགས་སྦྱོང་བྱེད་ཀྱི་ལྷན་ཐབས་སྦྱིན་སྲེག་ཡེ་ཤེས་རབ་འབར་བཀླག་ཆོག་བཀོད་པ། 876-929 ཨ༽ སྤར་བྱང་སྨོན་ཚིག ། 930-932 བཅས་རེ་ཞིག་རྫོགས་སོ། རྒྱུན་དཀོན་གསུང་རབ་བསྡུ་སྐྲུན་དང༌། ཆད་ཉེ་སྨིན་གྲོལ་རྒྱུན་སྤེལ་སླད། ། འདི་ཡང་བཀའ་གཏེར་སྲི་ཞུ་རུ། ། ཨེ་ཝཾ་དཔེ་སྐྲུན་ཁང་ནས་བསྒྲུབས། ། དེས་ཀྱང་སྙིང་པོའི་རིང་ལུགས་འདི། ། བཤད་སྒྲུབ་བསྟན་པ་དར་ཞིང་རྒྱས། །
སྙིགས་མའི་རྒུད་པ་ཡོངས་སུ་ཞི། ། རྫོགས་ལྡན་དཔལ་ལ་སྤྱོད་པར་ཤོག ། ཞེས་པའང་སྒོ་ཆེན་སྤྲུལ་མིང་པས་གསོལ་བ་བཏབ་པ་བཞིན་འགྲུབ་པར་གྱུར་ཅིག། །། ཐུགས་རྗེ་ཆེན་པོ་འཁོར་འདས་ཟིལ་གནོན་ལས༔ བཀའ་ཐོ་ལུང་གི་གྲངས་ཡིག་བཞུགས་སོ༔ ཐུགས་རྗེ་ཆེན་པོའི་སྐུ་ལ་ཕྱག་འཚལ་ལོ༔ ས་མ་ཡ༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ ཆོས་ཚན་བཀའ་ཡི་ཐོ་ཡིག་ལས༔ ཐེམ་བྱང་རིན་ཆེན་ཕྲེང་བ་ཞེས་བྱ་བ་དགོད་པར་བྱ༔
ཀ༽ ཁ་བྱང་གསལ་བའི་སྒྲོན་མེ༔ ཁ༽ རྩ་རྒྱུད་འོད་ཟེར་ཕྲེང་བ༔ ག༽ རྡོ་རྗེའི་ཚིག་རྐང་ཁྲིད་གཞུང་༔ ང༽ དབང་ཆོག་འགྲོ་བ་ཀུན་གྲོལ༔ ཅ༽ བཏགས་གྲོལ་སྐུ་ཡི་འཁོར་ལོ༔ ཆ༽ ཆོས་སྐུ་ཡེ་ཤེས་སྒྲུབ་པ༔ ཇ༽ ལོངས་སྐུ་པད་ཕྲེང་སྒྲུབ་པ༔ ཉ༽ སྤྲུལ་སྐུ་ཁྲག་འཐུང་སྒྲུབ་པ༔ ཏ༽ འཇམ་དཔལ་ཚེ་ཡི་སྒྲུབ་པ༔ ཐ༽ སྒྲོལ་མ་འཇའ་ལུས་སྒྲུབ་པ༔
ད༽ ཕྱག་རྡོར་ཕ་རོལ་རྒོལ་འཇོམས༔ ན༽ ཚོགས་རྫོགས་སྒྱུ་ལུས་མཆོད་སྦྱིན༔ པ༽ སྒྱུ་ལུས་མཆོད་སྦྱིན་འབྲིང་པོ། ཕ༽ གཏོར་མ་བྱང་ཆུབ་ཆུ་རྒྱུན༔ མ༽ གཏོར་མ་བྱང་ཆུབ་ཆུ་རྒྱུན་པད་གླིང་བསྒྲིགས་ཆོག ཙ༽ མེ་གསུར་ལོངས་སྤྱོད་གཏེར་མཛོད༔ ཚ༽ གསོལ་འདེབས་དྲི་མེད་ཤེལ་ཕྲེང་༔ ཛ༽ བྱིན་འབེབས་ཚངས་པའི་གདུངས་དབྱངས༔ ཝ༽ ལས་བྱང་དུག་ལྔ་ཡེ་གྲོལ༔ ཞ༽ སྨན་མཆོད།
ཟ༽ ཛཔ྄་དམིགས། འ༽ རྒྱུད་བསྐང་རིན་ཆེན་ཕྲེང་བ༔ ཡ༽ གཤིན་དོན་བག་ཆགས་སྦྱོང་བྱེད༔ ར༽ གཏེར་སྲུང་གཟའ་ཡི་སྒྲུབ་ཐབས༔ ལ༽ དགེ་བསྙེན་ཀླུ་ཡི་གསོལ་མཆོད༔ ཤ༽ བཀའ་སྐྱོང་ལྷ་བཙན་གསོལ་མཆོད༔ ས༽ ལོ་ནད་སྲུང་བའི་གདམས་པ་ནད་བདག་དཔུང་འཇོམས། ཧ༽ སྦྱིན་སྲེག་ཡེ་ཤེས་རབ་འབར། ཨ༽ མེ་ལྷར་གཏང་རག་འབུལ་བ། ཨོཾ༽ མཆོད་རྫས་ཐམས་ཅད་ཀྱི་འབག་བསང༌།
མ༽ འགྲེས་བྱང༌། ཎི༽ གཟོད་གསོལ་དང་མཇུག་བསྡུ། པད༽ མེ་ལྷའི་བྱོན་སྐྱེམས། མེ༽ གཤིན་ཆོག་བག་ཆགས་སྦྱོང་བྱེད་ཀྱི་ལྷན་ཐབས། ཧཱུྃ༽ ཆོས་ལོངས་སྤྲུལ་གསུམ་སྒྲུབ་ཐབས། ཧྲཱིཿ༽ འཁོར་འདས་ཟིལ་གནོན་གྱི་སྟོང་ཐུན་སྐལ་བཟང་རྣ་བའི་བདུད་རྩི། དེ་ལྟར་ཆོས་ཚན་ཐོ་ཡིག་སྟེ༔ ལས་ཕྲན་ཐེམ་མེད་མ་གཏོགས་པ༔ འདི་ཡི་ཆོས་བཀའ་ཡོངས་སུ་རྫོགས༔ འདི་ཡི་རྒྱུད་ཀྱི་ཐོ་ཡིག་ནི༔
གསང་རྒྱ་མཁའ་འགྲོའི་ཆོས་བཞིར་འདུག༔ དེ་ཕྱིར་འདི་རུ་སྦྱར་མ་བདེ༔ འདི་ཉིད་ངག་ནས་བཀོད་པའོ༔ ས་མ་ཡ༔ ཨུ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་ལྕགས་གླང་ལོར་སྤྲེལ་ཟླ་བའི་ཉེར་ལྔའི་ཉི་ཤར་དུས་ཁྲོམ་སུམ་བརྒྱ་སྐོར་དང་བཅས་ཏེ་ཀུན་གྱིས་མཐོང་བར་བྲག་གད་ཤེལ་ཕུག་གི་མཚོ་ནང་ནས་གཟའ་ཀླུ་བཙན་གྱིས་ཤོག་སེར་དངོས་སུ་ཕུལ་བཞིན་གདན་དྲངས་ཏེ་ཡོས་ཟླ་བའི་ཚེས་པ་བཅོ་ལྔ་ནས་བཟུང་ཤོག་སེར་ལས་ཕབ་པས་སྦྲུལ་ཟླ་བའི་ཚེས་གསུམ་ལ་གྲུབ་པ་དགེ་ལེགས་འཕེལ།། །། ཐུགས་རྗེ་ཆེན་པོ་འཁོར་འདས་ཟིལ་གནོན་ལས༔ ཁ་བྱང་གསལ་བའི་སྒྲོན་མེ་བཞུགས་སོ༔ ཐུགས་རྗེ་ཆེན་པོ་འཁོར་འདས་ཟིལ་གནོན་སྐུ་ལ་འདུད༔ ས་མ་ཡ༔ ཨེ་མ་བདག་འདྲ་པདྨ་འབྱུང་གནས་ཀྱིས༔
ཟབ་གསང་བརྡ་ཡི་ཁ་བྱང་གསལ་བཀོད་བསྟན༔ དབྱངས་ཅན་མཚོ་རྒྱལ་མི་བརྗེད་གཟུངས་ཀྱིས་ཟུངས༔ ཡི་གེར་ཐོབ་ལ་རིན་ཆེན་གཏེར་དུ་སྦོས༔ ལས་ཅན་ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔ དེ་ཡང་ཟབ་ཆོས་འཁོར་འདས་ཟིལ་གནོན་གྱི་འགྲོ་དོན་གདུལ་ཞིང་ས་རྟགས་དུས་གནད་ལ་སོགས་བསྟན་པ་ནི༔ སློབ་དཔོན་ཆེན་པོ་མཆིམས་ཕུ་དཔལ་གྱི་བསམ་ཡས་ཀེའུ་ཚང་ཟ་ཧོར་མཁའ་འགྲོའི་གླིང་དང་དབྱེར་མ་མཆིས་པའི་བཀའ་བརྒྱད་ཡང་གསང་ཕུག་མོ་ཆེར་བཞུགས་པའི་དུས་སུ༔ ཚོགས་ཀྱི་འཁོར་ལོ་རྒྱ་ཆེན་པོ་བཤམས་ཤིང་༔ རིན་པོ་ཆེ་སྣ་ཚོགས་ཀྱི་མཎྜལ་ཕུལ་ཏེ༔ རྗེ་འབངས་གྲོགས་ལྔས་ཞུས་པ༔
ཀྱཻ་སློབ་དཔོན་ཆེན་པོ་ལགས༔ ད་ལྟ་དུས་དང་གནས་སྐབས་ཕུན་སུམ་ཚོགས་པ་ལགས་ཀྱང་༔ མ་འོངས་བོད་འདི་བདེ་སྐྱིད་དང་འཕེལ་འགྲིབ༔ ཁྱད་པར་ཟབ་མོའི་ཆོས་འདིའི་འདུལ་ཞིང་དང་འགྲོ་དོན་རྣམས་མ་ཧཱ་གུ་རུས་གསུང་དུ་གསོལ༔ ཞེས་ཞུས་པས༔ སློབ་དཔོན་གྱིས་རྡོ་རྗེ་མི་གཡོ་བའི་ཏིང་འཛིན་ལ་མཉམ་པར་བཞག་ཅིང་༔ མ་འགགས་པའི་རང་མདངས་ལས་འདི་སྐད་ཅེས་གསུངས་སོ༔ ཀྱེ་ཧོ་ཉོན་དང་རྗེ་འབངས་གྲོགས་ལྔ་རྣམས༔ མ་འོངས་བོད་ཀྱི་བདེ་སྡུག་འཕེལ་འགྲིབ་དང་༔ ཟབ་ཆོས་དུས་བབ་འགྲོ་དོན་གདུལ་ཞིང་བསྟན༔
ཡར་ལྡན་མར་འགྲིབ་དུས་དང་བསྐལ་པ་ཡི༔ བཟང་ངན་འཕེལ་འགྲིབ་སྣ་ཚོགས་འདི་ལྟར་འབྱུང་༔ འོག་མིན་བཀོད་ནས་ཀུན་བཟང་སྣང་མཐའ་ཡི༔ རྒྱལ་སྲས་སྤྲུལ་པའི་རིང་ལུགས་རྣམ་གཉིས་དང་༔ ཨིནྡྲ་རྒྱལ་པོ་སྡེ་བཞི་ཟུང་འབྲེལ་ནས༔ རྡོ་རྗེ་གདན་དུ་ཆོས་ཀྱི་འཁོར་ལོ་བསྐོར༔ དེ་ཡང་མུ་སྟེགས་གཱིརྟི་བནྫ་ཡིས༔ པཎྜི་ཏ་ཡི་བཤད་སྨྲ་མི་སྙོམས་རྐྱེན༔ རབ་ཏུ་བརྙེད་ནས་ཆོས་ཀྱི་བུད་ཤིང་བསྲེགས༔ དེ་ཡང་ཕན་ཚུན་རེས་མོས་གསུམ་གསུམ་འཐབ༔
དེ་ཡི་ཐ་མ་ལྕང་ཁའི་བྱིའུ་ཁྱུ་འདྲ༔ རེས་འགའ་རྒུད་ཅིང་རེས་འགའ་དར་ལ་སྨིན༔ ཟ་ཧོར་ཡུལ་དུ་ཀླུ་ཡི་རྫིང་བུ་འཁྱིལ༔ ཕྱག་ན་རྡོ་རྗེས་མངོན་ལམ་བྱང་ཆུབ་བསྟན༔ རིམ་གྱིས་རྣལ་འབྱོར་དཔའ་བོ་ཌཱཀྐིར་གྱུར༔ ཕྱི་ནང་བསླབ་པའི་རྐྱེན་ཁ་སྨན་མོས་འཛིན༔ རེས་འགའ་བབས་ཚུལ་རེས་འགའ་ཐེ་ཚོམ་ཟ༔ དེ་ཡི་ཐ་མ་སྔགས་གླིང་དགུ་རུ་འགྱུར༔ སྲིན་མོའི་སྙིང་ཁར་གནམ་རིའི་ཕོ་བྲང་ཆགས༔ སྲོང་བཙན་སྒམ་པོས་སྒྲོལ་མ་དབུས་སུ་དགུགས༔
ཐུགས་རྗེ་ཆེན་པོས་འཛམ་གླིང་སྒྲོན་མེ་སྦར༔ དེ་ཡང་མཐའ་འཁོབ་མ་གོར་ཁྲི་སྡེ་ཡི༔ བྱ་ལ་འཕྲིན་བསྐུར་ཆོས་རིགས་ལྡེའུས་གྲུབ༔ དེ་ཡི་ཐ་མ་བྲེ་སྟོང་ཙམ་ཞིག་ལུས༔ དེ་ཚེ་འཇིག་རྟེན་དབང་ཕྱུག་དངོས་སུ་བྱོན༔ ཐུགས་རྗེ་ཆེན་པོས་མདོ་སྔགས་བསྟན་པ་སྐྱོང་༔ དཔལ་གྱི་གཙུག་ལག་རྡོ་རྗེ་གདན་དང་མཉམ༔ ཁྲི་སྲོང་ལྡེའུ་བཙན་དཔལ་གྱི་བསམ་ཡས་འགྲུབ༔ བསྟན་གཉིས་ལུང་གི་དཔལ་ཕྲེང་དྲྭ་བ་འགྱེད༔ དེ་ཡང་མགོ་ལ་རྭ་སྐྱེས་རུ་ལག་བཤིག༔
དེ་ཡི་ཐ་མ་སྐྲ་ཡི་བ་དན་འཕྱར༔ དེ་ཚེ་བཟློག་ཐབས་གཙུག་ལག་ཞིག་གསོས་བྱ༔ བསམ་པ་ལྷུན་གྲུབ་བཛྲ་གུ་རུའི་རྒྱུན༔ རབ་གནས་ཡང་བསྐྱར་བགྱིས་པས་ཡུན་རིང་གནས༔ དབུས་འགྱུར་གྲུ་འཛིན་ལྟེ་བར་འཇམ་དཔལ་འབྱུང་༔ བཤད་སྒྲུབ་བསྟན་པའི་སྙན་གྲགས་མཁའ་ལ་འཕྱར༔ འཇིག་རྟེན་དབང་ཕྱུག་ཐུགས་ཀྱི་རྣམ་རོལ་པ༔ བཟང་པོའི་མཚན་ཅན་ཐུགས་རྗེའི་མགོན་དུ་ཤར༔ བ་དན་བཞི་ཡི་དར་ལྕེ་ཕྱོགས་སུ་འཁྱུག༔ སྟོད་ཕྱོགས་ངམ་གྲོག་ཚེར་མར་མ་འབྲེལ་ན༔
དྲུག་ཅུ་རྩ་བཞིར་བདེ་ཞིང་སྐྱིད་པར་འབྱུང་༔ བྱེ་མའི་གླིང་དུ་ལྕགས་ཀྱི་སྒོང་བ་སྐྱེས༔ གྲི་ཡི་མགར་བས་ཞུན་འཐར་མཚོན་ཆ་བརྡུང་༔ སྒྲོ་ཡི་ཕྱོགས་ནས་དུག་གི་ས་བོན་སྟོབས༔ ལིང་ཚེ་དགུ་ཡི་ཉི་མ་བསིལ་བུར་གཏུབ༔ དེ་ཡི་ཐ་མ་སྲིན་པོའི་ཤ་ཁྲོམ་སྡུད༔ ཉི་ཟླའི་སྲུབ་ནས་ལྕགས་ཀྱི་མི་ཆུང་སྐྱེ༔ བར་སྣང་ཁམས་ལ་ཞབས་བྲོ་ལན་གསུམ་འཁྲབ༔ ཆུ་འཛིན་དེ་དང་ལྷན་ཅིག་འགྲོགས་ནས་ཀྱང་༔ འོལ་མོ་ལྗོངས་ཀྱི་ལོ་ཐོག་སེར་བས་བཀང་༔
དེ་ཡི་ཐ་མ་མེ་རླུང་ཆུ་གསུམ་སྦྱོར༔ དེ་དག་དུས་ཀྱི་བྱེ་བྲག་ཕྲན་བུའི་སྐོར༔ གཉིས་པ་རྟགས་འབྱུང་བ་ཡི་གྲུབ་ཚུལ་ནི༔ གནམ་ལ་སྤྲིན་མདོག་དམར་སྔོ་ནག་ལམ་ཆགས༔ རླུང་དམར་འཚུབ་ཅིང་ཆར་ཆུ་ཤིན་ཏུ་དཀོན༔ ཉི་ཟླ་གཟའ་སྐར་འཁྲུག་ཅིང་སྟོང་སྒྲ་འབྱུང་༔ རི་བྲག་ས་རྣམས་འབིར་ཞིང་ཁོལ་ཆེན་ཉིལ༔ གཉན་ནད་ལྷོག་རྒོད་ཏྲེ་ཏྲེ་མེ་ལྟར་འབར༔ རྒྱལ་འགོང་འཁྲུགས་པས་མི་སྨྱོན་ཁྱི་སྨྱོན་མང་༔ སྨན་མོ་འཁྲུགས་པས་བུད་མེད་ལྷ་བབ་གདོན༔
དམ་སྲི་འཁྲུགས་པས་བན་བོན་སྡོམ་པ་ཤོར༔ གྲེ་བོ་འཁྲུགས་པས་ཕ་ཚན་ནང་ལོག་འཐབ༔ ལྷ་སྲིན་འཁྲུགས་པས་དམག་ཁྲིམས་ཆུ་ལྟར་ཁོལ༔ སྔགས་པ་དམ་མེད་ཡི་དམ་དབྱིངས་ལ་གཤེགས༔ སྲིན་མོ་མིར་བརྫུ་ཕ་ཚན་དུག་གིས་གསོད༔ སྒོམ་ཆེན་རི་ཤོར་གྲོང་ལ་ནག་ཆང་སྲེད༔ བཙུན་མ་དམ་ལོག་བྱི་ཕྲུག་དོང་ལ་སྦ༔ བུ་རྒྱུད་ཁྲེལ་མེད་ཕ་མ་སྒོ་རུ་འདོན༔ མོ་བཙུན་ཚུགས་ཤོར་ཁོག་སྨད་གཡོག་ལ་བཙོང་༔ ཆོས་པ་ཁྲིམས་རལ་འཕྲོག་བཅོམ་མནའ་ལ་ཟ༔
ཟོག་པོས་མགོ་སྐོར་ཁྲིམས་རལ་ལུང་པ་འགེངས༔ བན་བོན་ཤི་ཚད་ཕལ་ཆེར་གདུག་འདྲེར་སྐྱེ༔ མི་སྐྱ་ཕོ་མོ་ཕལ་ཆེར་དམྱལ་བར་ལྟུང་༔ ལོ་ཟླ་ཞག་དུས་བཞིན་དུ་རང་ལུགས་འགྱུར༔ དགོས་པའི་མི་དགེ་སྡིག་པར་མི་འཛེམ་པར༔ རང་ཤེས་ཡིན་ཟེར་ང་རྒྱལ་གཤོབ་སྒྲོས་བརྗོད༔ གཏན་གྱི་འདུན་མ་དཀོན་མཆོག་ཁྱད་དུ་གསོད༔ ཚེ་འདིར་ཕན་པའི་བྲན་གཡོག་ཨར་ལ་གཏད༔ དྲིན་གྱིས་གསོས་པའི་སྒོ་ནོར་སྲོག་གཅོད་གཏུབ༔ ཉམ་ཆུང་དོན་མེད་རི་དྭགས་ཀུ་དིར་གཏོང་༔
དུས་གསུམ་སངས་རྒྱས་བླ་མ་སྙིང་ནས་སྨད༔ པད་འབྱུང་རྗེས་འཇུག་རིག་འཛིན་སྐྱོན་དུ་ལྟ༔ སྙིང་མེད་གཡང་སར་མཆོང་ལ་སྤྲོ་བའི་དུས༔ མི་དགེ་སྣ་ཚོགས་ཚང་བའི་དུས་ཤིག་འབྱུང་༔ སྲིད་པའི་གཡོ་འཁྲུག་དུས་རྟགས་དེ་འབྱུང་ཚེ༔ མཐའ་འདུལ་ཡང་འདུལ་གཙུག་ལག་ཕལ་ཆེར་འཇིག༔ ས་ཡི་མེ་བཙའ་རིམ་འཇིག་ཧད་པོར་ལུས༔ ཆོས་ཁྲིམས་ལྟར་ན་མི་དགེ་ཐབས་སྤྱོད་མང་༔ རྒྱལ་ཁྲིམས་ལྟར་ན་ནོར་འདོད་ཕྱོགས་རིས་ཕྱེ༔ ཡུལ་ཁྲིམས་ལྟར་ན་གཅིག་ཟེར་གཅིག་མི་ཉན༔
རང་ཁྲིམས་ལྟར་ན་དམ་ཚིག་ལྐོག་མི་ཐུབ༔ སེམས་ཅན་གཤའ་མའི་རང་སྤྱོད་ཟད་པའི་དུས༔ བོད་ཡུལ་མི་རྣམས་སྦས་ཡུལ་སྨོན་པའི་དུས༔ རོང་ཆེན་བཞི་ལ་གབ་རི་བཙལ་བའི་དུས༔ མི་མེད་ལུང་པར་སེམས་བློ་འཕྱོ་བའི་དུས༔ སྲོག་མགོ་ཁེབ་ཙམ་ཕ་ཡུལ་དོར་བའི་དུས༔ བསྟན་འཛིན་སྐྱེས་བུ་དབེན་རིར་བསྙེག་པའི་དུས༔ རུ་བཞི་ནང་འཁྲུག་མཚོན་ཆར་གཡོ་བའི་དུས༔ རྒྱ་བོད་ཐམས་ཅད་ཆུ་བཞིན་ཁོལ་བའི་དུས༔ དུས་དང་ས་རྟགས་ལུང་བསྟན་མཐུན་པ་ཡིན༔
མ་འོངས་དེ་དུས་ཟབ་ཆོས་འདི་ཉིད་ཀྱིས༔ མདོ་སྔགས་བསྟན་པའི་སྒྲོན་མེ་སྦར་བ་དང་༔ རྟེན་འབྲེལ་ཀུན་གྱི་གཙོ་བོ་འདི་ཡིན་པས༔ འགྲོ་དོན་དུས་བབ་གདུལ་བྱ་སྨིན་པར་འགྱུར༔ མཚམས་བཞི་ལུང་བསྟན་དེ་བཞིན་ཤར་བའི་ཚེ༔ ཐུགས་རྗེ་ཆེན་པོ་རིགས་གསུམ་རྫོགས་ནས་སུ༔ འཁོར་འདས་ཟིལ་གནོན་འདི་ཉིད་འདོན་པའི་དུས༔ འདི་ནས་ཉི་མ་ཤར་གྱི་ཕྱོགས་དག་ལ༔ སྦས་ཡུལ་གནས་ཆེན་པདྨ་བཀོད་ཞེས་བྱ༔ དེ་དང་ཉེ་བའི་རོང་ཆེན་ཞིག་ལ་ནི༔
ཁོ་བོས་རིག་འཛིན་སྒྲུབ་པའི་ཤེལ་ཕུག་ཡོད༔ ཟབ་ཆོས་འདི་ཉིད་སྦ་ཞིང་སྒྲུབ་པའི་གནས༔ རྟེན་འབྲེལ་བཀའ་ཡི་ཟབ་རྒྱ་གཏེར་འབྱེད་ཚེ༔ ལྷ་བཙན་གཟའ་དང་ཀླུ་སྨན་ལེགས་པར་མཆོད༔ གཏེར་སྲུང་བཀའ་ཡི་རྒྱ་དེ་འཁྲོལ་བའི་གྲོགས༔ སྦྲུལ་རྟ་ལུག་དང་གླང་གི་ལོ་ཞིག་ལ༔ བཀྲ་ཤིས་ཚེ་དང་བསོད་ནམས་འཛོམས་ཞེས་འབྱུང་༔ གྲོགས་སུ་འགྲིགས་ན་ཟབ་ཆོས་འཐོན་ཞིང་འཕེལ༔ གྲོགས་དང་ས་རྟགས་རྟེན་འབྲེལ་མ་མཐུན་ན༔ མི་ལོ་ཉི་ཤུར་ཐོན་པར་མི་འགྱུར་རོ༔
དེས་ན་དུས་དང་རྟེན་འབྲེལ་ཤིན་ཏུ་གཙོ༔ ཆོས་བདག་འདུལ་ཞིང་ཡུལ་གྲུབ་བསྟན་པ་ནི༔ གྲུ་འཛིན་འཇིག་རྟེན་དབང་ཕྱུག་ང་ཉིད་ནི༔ བཟང་པོའི་མཚན་ཅན་འབྱུང་དེར་ཆོས་འཕྲོད་ན༔ སྟོད་ཧོར་སྡེ་གསུམ་མི་ལོ་དྲུག་ཅུ་བཟློག༔ དབུས་ཀྱི་ཆོས་བདག་བཀའ་བརྒྱུད་རིག་འཛིན་ལ༔ ཀུན་བཟང་བྱང་ཆུབ་རྡོ་རྗེ་ཕྲིན་ལས་དང་༔ དོན་གྲུབ་ཆོས་རྒྱལ་དགེ་ལེགས་དཔལ་བཟང་འབྱུང་༔ རིག་འཛིན་དེ་རྣམས་ཀུན་ལ་ཆོས་འདི་སྤྲོད༔ ལྷོ་ཁ་བལ་ཡུལ་མོན་གྱི་ཕྱོགས་དག་ལ༔
དཔལ་དང་འཇིགས་མེད་གྲགས་པའི་དབང་ཕྱུག་དང་༔ ཡེ་ཤེས་རྣམ་རྒྱལ་པདྨའི་མཚན་ཅན་འབྱུང་༔ རིག་འཛིན་སྐྱེས་བུ་དེ་ལ་ཆོས་འདི་སྤྲོད༔ ཡར་སྟོད་ལྟེ་རྒྱུད་ཀོང་པོའི་ཕྱོགས་དག་ལ༔ དཔལ་དང་སྨྲ་བ་གྲགས་པའི་དབང་ཕྱུག་དང་༔ མཁས་མཆོག་རྣམ་རྒྱལ་རྡོ་རྗེའི་མཚན་ཅན་འབྱུང་༔ རིག་འཛིན་སྐྱེས་བུ་དེ་ལ་ཆོས་འདི་སྤྲོད༔ སྦས་ཡུལ་གཏེར་གནས་དེ་ཡི་ཕྱོགས་དག་ལ༔ གསང་སྔགས་པདྨ་རྒྱལ་དང་བསོད་ནམས་དང་༔ མི་འགྱུར་ཆོས་དང་མཐུ་སྟོབས་རྡོ་རྗེའི་མཚན༔
རིག་འཛིན་སྐྱེས་བུ་དེ་ལ་ཆོས་འདི་སྤྲོད༔ མདོ་ཁམས་རོང་བཞི་ཡུལ་གྱི་ཆ་དག་ལ༔ དཀོན་མཆོག་ངག་དབང་རྣམ་རྒྱལ་ཕྲིན་ལས་དཔལ༔ ཆོས་དང་རྒྱ་མཚོ་ཚེ་དབང་བཀྲ་ཤིས་མཚན༔ རིག་འཛིན་སྐྱེས་བུ་དེ་ལ་ཆོས་འདི་སྤྲོད༔ ས་སྨད་རོང་བཞི་ཡུལ་གྱི་ཆ་དག་ལ༔ དགེ་ལེགས་དཔལ་དང་བསོད་ནམས་བསྟན་དང་མཆོག༔ པདྨ་གྲགས་པ་ཕྲིན་ལས་ཡོན་ཏན་རྒྱལ༔ རིག་འཛིན་སྐྱེས་བུ་དེ་ལ་ཆོས་འདི་སྤྲོད༔ ཇི་བཞིན་ལྡན་ཏེ་ཆོས་འདི་འཕྲོད་གྱུར་ན༔
མདོ་སྔགས་བསྟན་པའི་སྒྲོན་མེ་ལེགས་པར་དར༔ གཞན་ཡང་ཆོས་འདིར་འབྲེལ་བའི་སྐལ་ལྡན་ནི༔ ཐེག་ཆེན་མངོན་དུ་གྱུར་པ་མང་རབ་འབྱུང་༔ དེ་ཕྱིར་འབྲེལ་ཚད་དོན་ལྡན་ཁྱད་པར་འཕགས༔ ཉུང་ཟབ་བཅུད་ཀྱི་ཡང་སྙིང་དྲིལ་བ་འདི༔ སྐལ་ལྡན་ལས་འཕྲོ་ཅན་གྱི་དོན་དུ་བཞག༔ ས་མ་ཡ༔ རྒྱ་རྒྱ་རྒྱ༔ དེ་ནས་ཡེ་ཤེས་གྲོགས་ལྔས་སློབ་དཔོན་ལ་མཎྜལ་ཕུལ་ཞིང་ཕྱག་འཚལ༔ སློབ་དཔོན་གྱི་བཀའ་ཡིས་རྒྱས་བཏབ་པའི་ཤོག་དྲིལ་དམ་རྫས་ཀུན་གྲོགས་རྣམས་ཀྱི་མགོ་བོར་བཞག་སྟེ་སྨོན་ལམ་གྱིས་མཚམས་སྦྱར༔
ཁྱད་པར་མ་འོངས་པའི་ལུང་བསྟན་དང་ཞལ་གདམས་མང་དུ་གནང་སྟེ་རྒྱས་ལེགས་པར་བཏབ་བོ༔
ས་མ་ཡ༔ ཨེ་མ་བདག་འདྲ་པདྨ་འབྱུང་གནས་ཀྱིས༔ ཕྱི་རབས་མ་འོངས་སེམས་ཅན་དོན་སླད་དུ༔ ཐུགས་རྗེ་ཆེན་པོ་ཡང་སྙིང་སྒྲུབ་པ་བཞག༔ བཀའ་ཡི་རྒྱ་འདི་གཟའ་ཀླུ་བཙན་གྱིས་སྲུངས༔ དཔལ་གྱི་ཤེལ་ཕུག་མི་ནུབ་ཨ་ཐཾ་རྒྱ༔ སྐལ་ཆད་ལོག་ལྟ་བདུད་ཀྱིས་མ་རེག་པར༔ ལས་ཅན་ཐུགས་ཀྱི་སྲས་དང་འཕྲད་པར་ཤོག༔ གཏེར་རྒྱ༔
སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ བདག་འདྲ་ཨོ་རྒྱན་རྩ་གསུམ་གླིང་པས་ལྕགས་གླང་ལོར་པདྨ་ཤེལ་ཕུག་ནས་གདན་དྲངས་ཏེ་ཤོག་སེར་ནས་བསྒྱུར་རོ།། །། ཐུགས་རྗེ་ཆེན་པོ་འཁོར་འདས་ཟིལ་གནོན་ལས༔ རྩ་བའི་རྒྱུད་འོད་ཟེར་ཕྲེང་བ་བཞུགས་སོ༔ ཐུགས་རྗེ་ཆེན་པོ་འཁོར་འདས་ཟིལ་གནོན་སྐུ་ལ་འདུད༔ ས་མ་ཡ༔ རྒྱ་རྒྱ་རྒྱ༔
ཨེ་མ་བདག་འདྲ་པདྨ་འབྱུང་གནས་ཀྱིས༔ ཡང་གསང་སྒྲུབ་པའི་སྙིང་ཐིག་གདམས་པ་བསྟན༔ དབང་གི་མཁའ་འགྲོ་ཡེ་ཤེས་མཚོ་རྒྱལ་དང་༔ གནུབས་ཀྱི་ལོ་ཙཱ་སངས་རྒྱས་ཡེ་ཤེས་པ༔ ལེགས་པར་ཉོན་ལ་མི་བརྗེད་གཟུངས་ཀྱིས་ཟུངས༔ ཡི་གེར་ཐོབ་ལ་རིན་ཆེན་གཏེར་དུ་སྦོས༔ ཀི་ཀང་གཟའ་དང་ཀླུ་སྨན་རྣམས་ལ་བཅོལ༔ པདྨ་ཤེལ་ཕུག་གདེངས་ཀརྀ་ཨཚ་རྒྱ༔ ས་མ་ཡ༔ རྒྱ་གར་སྐད་དུ༔
ཙིཏྟ་བཛྲ་ཨ་ཏི་ཧྲཱི་དྷ་ཀྲྀ་ཡ་མ་ཧཱ༔ བོད་སྐད་དུ༔ ཐུགས་རྡོ་རྗེ་བླ་མེད་སྙིང་པོའི་རྒྱུད་ཆེན་པོ༔ ཨོ་རྒྱན་སྐད་དུ༔ ཧི་རི་ཎི་ལམ་ཤ་ར་ཧོ་ཏི༔ བོད་སྐད་དུ༔ ཡང་གསང་སྦས་པ་ཐུགས་རྗེ་ཆེན་པོའི་སྙིང་ཐིག༔ གུ་ཧྱ་ཌཱཀྐིའི་སྐད་དུ༔ ཧེ་ལཾ་ནི་ཏི་གྷ་རི་ཏཾ་བཱི་ཛཿ བོད་སྐད་དུ༔
དོན་ཐིག་གཅིག་སྒྲིལ་ཆེན་པོ་སྒྲ་མྱུར་བའི་རྒྱུད༔ གསུམ་ལྡན་མཛོད་ཀྱི་མན་ངག་རླབས་པོ་ཆེ་ཞེས་བྱ༔ ཐེག་པ་མཐའ་དག་གི་འབྱུང་གནས་སྣང་མཐའ་ཐོག་མའི་མགོན་པོ་ལ་ཕྱག་འཚལ་ལོ༔ གསང་བའི་མཁའ་འགྲོ་རྣམས་ཀྱིས་ཐོས་པའི་དུས་གཅིག་ན༔ འོག་མིན་འཐུག་པོ་བཀོད་པའི་ཞིང་༔ འཛིན་ཁྱོན་མཐའ་ཡས་དཔག་པར་དཀའ་བའི་དབུས་སུ༔ ཐོག་མའི་མགོན་པོ་འོད་མི་འགྱུར་བའི་སྐུ༔ ཀ་དག་ཟང་ཐལ་གྱི་ཏིང་ངེ་འཛིན་ལ་གདོད་མར་བཞུགས་སོ༔ ཡང་དེའི་ཚེ་ཆོས་སྐུའི་རང་སྒྲ་ལས༔ ཧཱུྃ་ཨཱ་ཧྲཱིཿ
ཞེས་བཀའ་སྩལ་ཏེ༔ གསང་བའི་མཁའ་འགྲོ་རྣམས་ཀྱིས་ཞུས་པ༔ ཨེ་མ་ཀ་དག་ཆོས་ཀྱི་སྐུ༔ སྐྱེ་མེད་རང་བྱུང་སྙིང་པོའི་སྒྲ༔ ཧཱུྃ་ཨཱ་ཧྲཱི་ཞེས་བཀའ་སྩལ་པ༔ དེ་དོན་དགོངས་པ་གསུང་དུ་གསོལ༔ ཐོག་མའི་མགོན་པོས་བཀའ་སྩལ་པ༔ གསང་བ་ཡེ་ཤེས་མཁའ་འགྲོ་ཉོན༔ ཧཱུྃ་ཞེས་མ་བཅོས་སྟོང་པའི་དབྱིངས༔ ཨཱཿཞེས་མ་འགགས་སྒྲ་ཚིག་བྲལ༔
ཧྲཱིཿཞེས་སྐྱེ་མེད་སྙིང་པོ་ཅན༔ དོན་ནི་བསྐྱེད་རྫོགས་ཟུང་འཇུག་གསུམ༔ གནད་ནི་རིག་པའི་འཕྲུལ་འཁོར་རོ༔ སྣང་མཐའ་ཆོས་སྐུས་བཀའ་སྩལ་ཏེ༔ གསང་བའི་མཁའ་འགྲོ་རྣམས་ཀྱིས་ཞུས་པ༔ ཨེ་མ་སྣང་མཐའ་ཐོག་མའི་མགོན༔ སྐྱེ་མེད་ཆོས་སྐུའི་སྒྲ་དེ་ཉིད༔ བསྐྱེད་རྫོགས་ཟུང་འཇུག་བླ་མེད་ཚིག༔ ཡང་དག་དོན་ཆེན་གསུང་དུ་གསོལ༔ སྣང་མཐའ་ཆོས་སྐུས་བཀའ་སྩལ་པ༔
ཨེ་མ་གསང་བའི་མཁའ་འགྲོ་ཉོན༔ དྲང་དོན་ངེས་དོན་ཐེག་པ་ཡི༔ ཕྱི་ནང་བསྐྱེད་རྫོགས་འབྲས་བུ་བསྟན༔ མ་ཡེངས་དྲན་པ་ལྕགས་སུ་ཆུག༔ ཧཱུྃ་ཞེས་རྫོགས་རིམ་འོད་གསལ་ནི༔ སྔོན་འགྲོ་དངོས་གཞི་རྗེས་གསུམ་བསྟན༔ དང་པོ་སྔོན་འགྲོའི་རིམ་པ་ནི༔ མོས་གུས་འདུན་པའི་ཁྲི་གདན་དུ༔ དམ་ཚིག་སྙིང་རྗེའི་འོད་ཟེར་གྱིས༔ གསོལ་འདེབས་དྲུག་ཅུའི་དབྱངས་ཀྱིས་འབོད༔
དཀྱིལ་འཁོར་རིག་པའི་ཚོམ་བུ་འབུལ༔ སྐུ་གསུམ་ས་བོན་འོད་ཞུ་བསྟིམ༔ རྗེས་ཤེས་མི་རྟོག་དབྱིངས་ལ་བཞག༔ ས་མ་ཡ༔ ཐོག་མའི་མགོན་པོའི་སྔོན་འགྲོ་བརྡ་ཡི་ལེའུ་སྟེ་དང་པོའོ༔ ྀཨཚ༔ གཉིས་པ་དངོས་གཞིའི་ངོ་སྤྲོད་རིམ་པ་ནི༔ ཨེ་ཧོཿཨཱཿ གཤིས་ལུགས་རྒྱ་ཡན་སྟོང་པའི་དབྱིངས༔ རོལ་རྩལ་མ་འགགས་ཟང་ཐལ་འགྱུ༔
ཆོས་དབྱིངས་དྲྭ་བའི་ཀློང་དུ་ཆགས༔ བདག་མེད་རླུང་གི་རྟ་ལ་ཞོན༔ གཏད་མེད་ཀུན་མཐའ་ཁྱབ་པར་ཉུལ༔ བྱ་རྩོལ་བྲལ་ཡང་སྣ་ཚོགས་འཆར༔ འོད་གསལ་ཉག་གཅིག་ཐིག་ལེའོ༔ ས་མ་ཡ༔ ཐོག་མའི་མགོན་པོས་དངོས་གཞི་ངོ་སྤྲད་ལེའུ་སྟེ་གཉིས་པའོ༔ ྀཨཚ༔ གསུམ་པ་རྗེས་ཀྱི་རིམ་པ་ནི༔ ཨེ་ཧོ་ཧྲཱིཿ
བག་ཡོད་བརྟན་པའི་ཀློང་ཆེན་དུ༔ གནད་གསུམ་མི་འགུལ་སོ་མར་བཞག༔ སྣང་བ་འོད་ཀྱི་རྒྱ་ལ་འཆིང་༔ བདག་འཛིན་མུན་པའི་ཀློང་དུ་གཏད༔ འབྱུང་བ་ལྔ་ཡི་གཟུགས་འཆིང་གདམས༔ དུས་གསུམ་སྲིད་པའི་འགྱུ་བ་བཅད༔ སྣ་ཚོགས་དུ་མ་རོ་གཅིག་མྱོང་༔ མཐའ་བྲལ་གསུམ་གྱི་རྒྱལ་ས་བཟུང་༔ རྗེས་ཤེས་རྒྱ་ཡན་ང་བདག་བཅོམ༔ རྟོག་མེད་མཚམས་རྒྱ་འདོད་བློ་བཤིག༔
སྣ་ལྔའི་འཆིང་དྲིལ་གཅེར་བུར་བུད༔ ཡེ་ཤེས་དྲྭ་བ་མངོན་རྫོགས་སོ༔ ས་མ་ཡ༔ ཐོག་མའི་མགོན་པོས་རྗེས་ཤེས་སྤྱོད་ལམ་མཐར་ཕྱིན་བསྟན་པའི་ལེའུ་སྟེ་གསུམ་པའོ༔ ྀཨཚ༔ བཞི་པ་བསྐྱེད་རིམ་སྒྱུ་མའི་སྤྲུལ་བསྒྱུར་རམ་ལོངས་སྐུ་སྒྲུབ་པའི་དཀྱིལ་འཁོར་རིམ་པ་ནི༔ སྐུ་གསུམ་གྱི་ཚིག་རྐང་ལས་ཀྱི་བྱང་བུའི་དོན་ཚན་ནི༔ ཨེ་ཧོཿ གདོད་ནས་སྣང་སྲིད་རང་བྱུང་ལྷ༔ མ་བཅོས་ཆོས་དབྱིངས་དེ་བཞིན་སྐྱབས༔
རང་གསལ་ཡན་ལག་བདུན་པ་འབུལ༔ བདག་འཛིན་འགོང་པོ་དབྱིངས་སུ་དེངས༔ ཕྲ་རགས་རྟོག་པ་མཚམས་ཆོད་ཅིག༔ ཨོཾ་བཛྲ་ཀྲོ་ཏ་ཧྱ་གྷྲྀ་ཝ་ཧཱུྃ་ཕཊ྄ཿ ཨུ་ཙ་ཏ་ཡ་ཕཊ྄ཿ ཧོཿ རང་བྱུང་མཆོད་པ་བདུད་རྩིར་གྱུར༔ ཨོཾ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཨཱཿཧཱུྃ༔ ཧོཿ རྣམ་དག་བུམ་རྫས་བདུད་རྩིར་གྱུར༔
ཨོཾ་ག་ལཀྵ་ཨ་མྲྀ་ཏ་ཨཱཿཧཱུྃ༔ ཧོཿ དབྱིངས་ནས་ཡེ་ཤེས་བྱིན་ཕོབ་ཅིག༔ ཕཻཾ་ཕཻཾ་ཛ་ཛཿ ཛཿཧཱུྃ་བཾ་ཧོཿ ཧོཿ མ་རིག་སྒོ་བཅད་ཟང་ཐལ་ཕྱེས༔ བཛྲ་པྲ་བེ་ཤ་ཡ་ཕཊ྄ཿ ཧོཿ སྟོང་ཉིད་ཏིང་འཛིན་མི་གཏོང་བཟུང་༔
ཨོཾ་བཛྲ་ཙིཏྟ་ཧཱུྃ༔ ས་མ་ཡ༔ ཐོག་མའི་མགོན་པོས་སྔོན་འགྲོ་ལས་རིམ་བསྟན་པའི་ལེའུ་བཞི་པའོ༔ ྀཨཚ༔ ལྔ་པ་དངོས་གཞི་ལོངས་སྐུའི་བསྐྱེད་རིམ་ལྷ་ཡི་དཀྱིལ་འཁོར་ནི༔ ཨེ་ཧོཿ ཡེ་ནས་ཀ་དག་མཐའ་དབུས་བྲལ༔ ཟང་ཐལ་དམིགས་མེད་རྒྱ་ཡན་པ༔ རང་བཞིན་ལྷུན་གྲུབ་ངང་གིས་གནས༔ ཨོཾ་དྷརྨ་ཛྙཱ་ན་སམྦྷ་ཏྲཱྃ་ཧྲཱི་ཨཱཿ
ཧོཿ རང་བྱུང་རོལ་རྩལ་སྣ་ཚོགས་ཤར༔ ཀུན་ཏུ་རྟོག་བཅས་རྟོག་མེད་ཀྱི༔ དྲན་རིག་སྟོང་གསལ་འགག་མེད་འཕྲོ༔ ཨོཾ་བཛྲ་ཨཱཏྨ་ཀོ྅་ཧཾ་དྷརྨ༔ རང་བཞིན་ལྷུན་གྲུབ་ངང་ཉིད་ལ༔ མ་བཅོས་སྤྲོས་བྲལ་རྒྱུ་ཡིག་ཧྲཱིཿ ཀུན་གཞི་ཁྱབ་བརྡལ་དབྱིངས་ལས་ཤར༔ ཨོཾ་བྷྲཱུྃ་བཛྲ་དྷརྨ་ཧྲཱི་ཨ་ཧོཿ ཧོཿ
དབྱིངས་ལས་འབྱུང་ལྔ་བསྣོལ་བརྩེགས་སྟེང་༔ ཨོཾ་བྷྲཱུྃ་བཛྲ་ས་མ་ཡ་ཏི་བཾ་ཨོཾ་དྷརྨ་ཧྲཱི་ཨཱཿ ཨེ་སྥ་ར་ཎ༔ ཡཾ་ཧ་ར་ཎ༔ རཾ་ཙཀྲ་ཎ༔ ཁཾ་དྷ་ར་ཎ༔ སུཾ་ཏིཥྛ་ཎ༔ ཀེཾ་སྭ་བྷཱ་ཎ༔ བྷྲཱུྃ་ཨཱཏྨ་ཎ༔ མ་སཱུརྻ་ཎ༔
ཨ་ཙནྡྲ་ཎ༔ པཾ་པདྨ་ཎ༔ བཛྲ་ས་མ་ཡ་ཏིཥྛ་ཧོཿ ཧྲཱིཿ རྡོ་རྗེ་བྷྲཱུྃ་གྱུར་གཞལ་ཡས་མཚན་ཉིད་རྫོགས༔ ཧོཿ སྣ་ཚོགས་ལྔ་ལྡན་ཁྲི་འཕང་སྟེང་༔ མ་བཅོས་ལོངས་སྐུ་ཐབས་ཀྱི་མདོག༔ མཉམ་གཞག་ཤེལ་ཕྲེང་པད་དཀར་འཛིན༔ ཤེས་རབ་རྡོ་རྗེ་པདྨ་འཁྱུད༔
ཟུང་འཇུག་སྣང་ལ་ཕྱེད་སྐྱིལ་བཞུགས༔ ཅོད་པན་དམར་གསལ་མཉམ་གཞག་ཅན༔ ཧོཿ ཚོགས་བརྒྱད་རྣམ་ཤེས་གནས་དག་པ༔ མཐིང་སེར་དམར་ལྗང་ཚད་མེད་བཞི༔ ལོངས་སྐུ་གར་ཐབས་རྒྱན་ལྡན་མཛེས༔ ཤེལ་ཕྲེང་པད་དཀར་ཕྱག་རྒྱ་བཞི༔ འབྱུང་བཞི་རྡོ་རྗེ་དུང་དམར་འཁྱུད༔ རིགས་བཞི་ཚད་མེད་སྒོ་སྐྱོང་མ༔ མ་བཅོས་གདོད་ནས་དེ་ལྟར་གསལ༔
ཨོཾ་མ་ཎི་པདྨེ་ཧཱུྃ་ཧྲཱིཿ ས་མ་ཡ༔ ལོངས་སྐུའི་རྩ་བའི་བསྐྱེད་རིམ་གྱི་ལེའུ་སྟེ་ལྔ་པའོ༔ ྀཨཚ༔ དྲུག་པ་ལས་རིམ་སོ་སོར་བརྒྱུད་པའི་སྒྲུབ་སྐོར་ནི༔ ཧོཿ སྟོང་ཞིང་བདག་མེད་ཡེ་ནས་སྟོང་༔ གསལ་ཞིང་དྲན་རིག་ཟང་ཐལ་སྐུ༔ ཆོས་ཀུན་སྒྱུ་མའི་ཆོ་འཕྲུལ་ལས༔ བདག་མེད་ང་ཞེས་རིག་པའི་རྒྱལ༔
ཐོག་མའི་སྐུ་སྟེ་སྐུ་ཡི་མཆོག༔ ཆགས་མདངས་ཆགས་མེད་ངོ་བོ་ཉིད༔ བདེ་སྟོང་རྡོ་རྗེ་སྐྱིལ་མོ་ཀྲུང་༔ ཐབས་ཤེས་མཉམ་གཞག་ཕྱག་རྒྱ་ཅན༔ སྟོང་པའི་རང་མདངས་དེ་ལྟར་ཤར༔ ཨོཾ་ཨ་མི་དྷེ་ཝ་ཧྲཱིཿ ས་མ་ཡ༔ ཆོས་སྐུ་ལྟར་སྒྲུབ་པའི་ལེའུ་སྟེ་དྲུག་པའོ༔ ས་མ་ཡ༔ བདུན་པ་ལོངས་སྐུ་ཀུན་འདུས་ལྟར་སྒྲུབ་པ་ནི༔
ཧོཿ མ་བཅོས་ཀློང་ལས་རྩལ་ཆེན་སྤྲོས༔ སྣ་ཚོགས་སྐྱེ་འགག་བྲལ་བ་ལ༔ བདེ་ཆེན་དཔའ་བོ་དཀར་བཞད་འཛུམ༔ ལོངས་སྤྱོད་རྫོགས་སྐུ་ཕྱག་བཞི་པ༔ ཤེལ་ཕྲེང་པད་དཀར་ཐལ་མོ་ཅན༔ མངོན་རྫོགས་རྡོ་རྗེ་སྐྱིལ་ཀྲུང་བཞུགས༔ ཧོཿ རིགས་བཞི་ལོངས་སྤྱོད་རབ་རྫོགས་པ༔ མཐིང་ག་མཆོག་སྦྱིན་སྐྱབས་སྦྱིན་ཅན༔
ལྷུན་གྲུབ་བརྐྱང་བསྐུམ་ཕྱེད་སྐྱིལ་མཛེས༔ ས་སྙིང་ཆོས་འཆད་མཉམ་པར་བཞག༔ སྒེག་བཞད་ཕྱེད་སྐྱིལ་རོལ་པའི་སྟབས༔ དམར་གསལ་ཕྱག་རྒྱ་ཐུགས་ཀར་བསྣོལ༔ རྡོ་རྗེ་སྐྱིལ་ཀྲུང་རྫོགས་སངས་རྒྱས༔ སྔོ་ལྗང་མཆོད་སྤྲིན་ཟིལ་གནོན་རྩལ༔ འགྱིངས་ལྡན་བཞེངས་སྟབས་ས་གསུམ་གནོན༔ ཧོཿ རིགས་བཞི་འཇིགས་པ་སྒྲོལ་མཛད་མ༔ ཁ་དོག་བཞི་ལྡན་གནས་ལྔ་རྒྱས༔
མཆོག་སྦྱིན་སྐྱབས་སྦྱིན་ཕྱག་རྒྱ་འཆང་༔ མཉེན་ལྕུག་དགྱེས་པའི་གར་མཛད་མ༔ མ་འདྲེས་གསལ་སྣང་ལམ་མེར་ཤར༔ ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ་ཧྲཱིཿ ཨོཾ་ཨཱརྻ་ཏཱ་རེ་ཏུ་རེ་ཡེ་སྭཱ་ཧཱ༔ ཨོཾ་ལོ་ཀི་ཤྭ་ར་ཏཱཾ་ཏུ་ཏཱ་རེ་སྭཱ་ཧཱ༔ ས་མ་ཡ༔ སྣ་ཚོགས་ལོངས་སྐུའི་ཞིང་ཁམས་བསྟན་པའི་ལེའུ་སྟེ་བདུན་པའོ༔ ྀཨཚ༔
བརྒྱད་པ་སྤྲུལ་སྐུ་ལྟར་བསྒྲུབ་པའི་ངོ་སྤྲོད་སྤྲ་ཁྲིད་ནི༔ ཧོཿ མ་སྐྱེས་རྩལ་ཆེན་ལྷུན་གྲུབ་ཆེ༔ རོལ་པའི་ཆོ་འཕྲུལ་ཧེ་རུ་ཀཿ ཁྲོས་པའི་བཞིན་མདངས་ས་བཅུ་སྔངས༔ ཤེས་རབ་རལ་གྲིས་བདུད་བཅོམ་པ༔ ཐུགས་རྗེ་ལྕགས་ཀྱུ་བླ་ན་མེད༔ གར་དགུའི་ཆས་དང་བེར་ཆེན་མཛེས༔ རིགས་ལྔ་གྱད་ཀྱི་དོར་སྟབས་ཅན༔ སྣ་ཚོགས་དཔའ་བོའི་ཤུགས་འཆང་རྫོགས༔
ཨོཾ་བཛྲ་ཀྲོ་ཏ་ཧྱ་གྷྲྀ་ཝ་ཧཱུྃ་ཕཊ྄ཿ ཨོཾ་བཛྲ་ཀྲོ་ཏ་ཙ་ཏུར་གྷྲྀ་ཝ་ཧཱུྃ་ཕཊ྄ཿ ས་མ་ཡ༔ ཧེ་རུ་ཀ་ངོ་སྤྲོད་པའི་ལེའུ་སྟེ་བརྒྱད་པའོ༔ ྀཨཚ༔ དགུ་པ་སྤྲོ་བསྡུ་རྣམ་བཞི་ནི༔ ཧོཿ ཀ་དག་རྩལ་གྱི་ཀློང་ནས་གཤེགས༔ ཨོཾ་བཛྲ་ས་མཱ་ཡ་ཛཿ རྣམ་དག་མཁའ་དབྱིངས་དབུས་སུ་བཞུགས༔
ཨོཾ་བཛྲ་ས་མ་ཡ་ཏིཥྛ་ལྷན༔ རྟོག་མེད་དེ་བཞིན་ཕྱག་འཚལ་ལོ༔ ཨོཾ་ན་མོ་པཱུ་རུ་ཤ་ཡ་ཧོཿ རང་བྱུང་ཡེ་ཤེས་རྫས་ཀྱིས་མཆོད༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཁཱ་ཧི༔ ཧོཿ སྐྱེ་མེད་ཀ་དག་རང་བྱུང་སྙིང་པོ་ཅན༔ མི་གཡོ་ཏིང་འཛིན་གསལ་སྟོང་བརྡ་ཡི་སྐུ༔ མི་དམིགས་བློ་འདས་དེ་བཞིན་ཕྱག་འཚལ་བསྟོད༔
འབྱུང་འཇུག་ཚངས་དབྱངས་དྲུག་ཅུ་སྟོང་པའི་སྒྲ༔ དུ་མར་མ་གྲུབ་ལྷན་སྐྱེས་གཉུག་མའི་གཤིས༔ འཁོར་འདས་གཉིས་བསྡུས་ཟང་ཐལ་འོད་སྐུ་ལྡང་༔ ཨོཾ་མ་ཎི་པདྨེ་ཧཱུྃ་ཧྲཱིཿ ཨོཾ་ཨ་མི་དྷེ་ཝ་ཨཱརྻ་ལོ་ཀི་ཤྭ་ར་ཌཱཀྐི་ཧ་རི་ནི་ས་ཛྙཱ་ན་སིདྡྷི་ཧྲཱིཿ ས་མ་ཡ༔ གདམས་པ་བཞི་ཡི་ལེའུ་སྟེ་དགུ་པའོ༔ ྀཨཚ༔ རྒྱ༔ ཆ་ལག་རྗེས་ཀྱི་རིམ་པ་ནི༔
ཧོཿ ཡེ་ཤེས་བྱིན་རླབས་ཚོགས་ཆེན་རྫོགས༔ ཨོཾ་ཨཱཿཧཱུྃ༔ སྦྱོར་སྒྲོལ་མཆོད་པས་དགྱེས་པར་བསྐྱེད༔ ཨོཾ་ག་ཎ་ཙཀྲ་པཱུ་ཛ་ཁཱ་ཧི༔ འཁྲུལ་འཛིན་བཤགས་ཤིང་དངོས་གྲུབ་སྩོལ༔ ཨོཾ་བཛྲ་ས་ཏྭ་ཧཱུྃ༔ ཨ་ལ་ལ་ཧོཿ ཧོཿ ལས་གྲུབ་རྣམས་ཀྱིས་ལྷག་མ་བཞེས༔
རྩལ་སྣང་ཡི་དམ་དབྱིངས་ནས་བཞེངས༔ ཆད་མདོའི་སྲུང་མ་དམ་མ་གཡེལ༔ བསྟན་སྐྱོང་ཕྲིན་ལས་འགྲུབ་པར་མཛོད༔ ཡང་དག་ཡེ་ཤེས་དངོས་གྲུབ་སྩོལ༔ དུག་ལྔ་ཕྲ་རགས་དབྱིངས་སུ་མནན༔ ཨོཾ་ཨུཙྪིཥྚ་བྷ་ལིངྟ་ཁཱ་ཧི༔ ཨོཾ་ཀྲོ་ཏ་ཡ་ཏི་ཡ་ཁཱ་ཧི༔ ཨོཾ་བྷཀྵ་སི་ཁཱ་ཧི༔ ཨོཾ་མ་མ་ཏིང་ཏིང་ཁཱ་ཧི༔ ཨོཾ་སརྦ་སིདྡྷི་ཛ་ཨ་བྷི་ཥིཉྩ་ཧཱུྃ༔
ཨོཾ་དམ་སྲི་ཡ་མ་ནན༔ ཧོཿ སྟོང་པའི་རང་རྩལ་དབྱིངས་ལ་ཡལ༔ སྨྲ་མེད་བརྗོད་བྲལ་ཤིས་པའི་ཚིག༔ བསྔོ་ཡུལ་གཤིས་ལུགས་གདོད་ནས་དག༔ མཚམས་སྦྱར་མ་བཅོས་སོ་མར་རྫོགས༔ ས་མ་ཡ༔ རྒྱུད་ལུང་སྒྲུབ་པའི་ལས་རིམ་བསྟན་པའི་ལེའུ་སྟེ་བཅུ་པའོ༔ ྀཨཚ༔ བཅུ་གཅིག་པ་ལས་ཚོགས་ཕྲན་བུ་དང་ཆ་ལག་བསྟན་པ་ནི༔
ཧོཿ བསྐྱེད་རྫོགས་ཐབས་ཤེས་ཆོ་འཕྲུལ་གྱི༔ རྩལ་ཆེན་མ་འགགས་ལམ་ལ་སྤྲོ༔ བླ་མེད་རྫས་མཆོག་སྨན་པའི་རྒྱལ༔ སྒྲུབ་པའི་ལས་རིམ་ཆ་རྐྱེན་འགྲུབ༔ བཀའ་ཡི་འཁོར་ལོ་རིམ་པ་ལྔ༔ ཐིག་ལེ་འོད་ཚོམ་ཀཱ་ལིའི་སྒྲ༔ གནད་དུ་བསྣུན་པའི་ཐེམ་མེད་སོགས༔ གསང་རྒྱ་བཞི་ཡི་རི་མོར་གནས༔ ས་མ་ཡ༔
ལས་ཚོགས་ཐེམ་མེད་བསྟན་པའི་ལེའུ་སྟེ་བཅུ་གཅིག་པའོ༔ ྀཨཚ༔ དེ་ནས་གསང་བ་དབྱིངས་ཀྱི་མཁའ་འགྲོ་མས༔ ཐོག་མའི་མགོན་པོའི་རྒྱུད་ལུང་བརྡ་བཀའ་བཀྲལ་ཏེ༔ ཐེག་པ་ཕྱི་ནང་གི་གནད་མ་ལུས་པ་གསུངས་པའི་དོན་ལ་སྤྲོ་བ་སྐྱེས་ཏེ༔ གཏང་རག་མཎྜལ་གྱི་ཚིགས་སུ་བཅད་པ༔ ཨེ་མ་སྣང་མཐའ་ཐོག་མའི་མགོན༔ སྐྱེ་མེད་རང་བྱུང་སྙིང་པོ་ཅན༔ ཀ་དག་ཀློང་དགུའི་རྒྱུད་ཚིག་རྣམས༔ ངོ་མཚར་ཆེ་བའི་གསང་སྔགས་ཉིད༔
སྔོན་ཆད་བདག་གིས་ཐོས་མ་མྱོང་༔ དེང་འདིར་བཀའ་སྩལ་བླ་མེད་སྤྲོ༔ ཀློང་དགུ་ཐེག་ཆེན་གནང་བའི་ཡོན༔ ཀུན་གཞི་རིག་པའི་མཎྜལ་འབུལ༔ ཁྱབ་བརྡལ་ཆོས་དབྱིངས་དཀྱིལ་འཁོར་ལ༔ ཡེ་ཤེས་ལྔ་ལྡན་ཚོམ་བུས་བརྒྱན༔ བདག་འཛིན་ཡེ་གྲོལ་ངང་ཉིད་ཀྱིས༔ བློ་འདས་ཐོག་མའི་མགོན་པོར་འབུལ༔ ངོས་འཛིན་བྲལ་བར་བཞེས་སུ་གསོལ༔ གསང་བ་དབྱིངས་ཀྱི་མཁའ་འགྲོའི་གཏང་རག་ཚུལ་གྱིས་མཎྜལ་ཕུལ་ནས༔
ཐོག་མའི་མགོན་པོའི་གསུངས་བཞིན་ཌཱཀྐིས་བརྡའི་ཡི་གེར་བཏབ་ནས༔ དབྱིངས་འོད་གསལ་གོང་བུ་ཅན་གྱི་དྲུང་༔ ཡེ་ཤེས་འཁོར་ལོ་ལྔ་ཡི་ཕོ་བྲང་དུ་གཏེར་ལ་སྦས༔ གཏེར་སྲུང་སྒྲ་གཅན་འཁོར་ལོ་ཅན་དང་༔ མཁའ་འགྲོ་ཀུན་འདུས་དྲྭ་བའི་དབང་མོར་བཅོལ༔ ས་མ་ཡ༔ མཁའ་འགྲོ་གསང་བ་ཡེ་ཤེས་ཀྱི་རྒྱུད་བསྡུས་ཏེ་གཏེར་དུ་སྦས་པའི་ལེའུ་སྟེ་བཅུ་གཉིས་པའོ༔ དེ་ནས་ཐོག་མའི་མགོན་པོ་རང་དབྱིངས་རྩལ་ལ་ཐིམ་པའི་ཚེ་བཀའ་སྩལ་པ༔ ཨེ་ཧོཿ གསང་བའི་མཁའ་འགྲོ་འཁོར་རྣམས་ཉོན༔
ཀ་དག་རང་སྒྲ་སྟོང་པའི་མདངས༔ མ་འགགས་རིག་པའི་ཀློང་དུ་ཐིམ༔ ལྟ་བ་ཟང་ཐལ་མཐའ་དབུས་བྲལ༔ ང་ནི་བདག་མེད་ཆོས་ཀྱི་དབྱིངས༔ རྣམ་པ་ཁ་དོག་བློ་ལས་འདས༔ གསང་བ་ཌཱཀྐི་བརྡ་ཡི་གྲོགས༔ ཡེ་ནས་རང་བྱུང་རང་སར་གནས༔ ཁྱེད་རྣམས་ཡེ་ཤེས་རྩལ་ལ་ཐིམ༔ ཨ་ཨཱཿཧཱུྃ་ཨཱཿ ཞེས་སྒྲ་དེ་སྐད་ཐོས་པ་དང་ཆོས་སྐུ་ཡང་སྟོང་པའི་རང་མདངས་ཡིན་པར་ཐག་ཆོད་གནས་ལུགས་ཀྱི་དོན་རྟོགས་ཏེ༔
གསང་བའི་མཁའ་འགྲོ་ཡང་འཇའ་ཚོན་དབྱིངས་ལ་ཡལ་བ་ལྟར་ཆོས་སྐུའི་རང་མདངས་ལ་ཐིམ་མོ༔ ས་མ་ཡ༔ གསང་བ་མཁའ་འགྲོ་མངོན་རྫོགས་དབྱིངས་ལ་ཐིམ་པའི་ལེའུ་སྟེ་བཅུ་གསུམ་པའོ༔ ྀཨཚ༔ ཨེ་མ་ཧོཿ བླ་མེད་ཡང་གསང་ཆེན་པོ་བསྐྱེད་རྫོགས་ཟུང་འཇུག་གི་རྒྱུད༔ དང་པོ་ལོ་རྒྱུས་ཀྱི་རྣམ་དབྱེ་བསྟན་པ་ནི༔ སྔོན་བསྐལ་པ་ལྷུན་གྲུབ་བཀོད་པ་ཞེས་བྱ་བའི་དུས་སུ༔ འོག་མིན་སྣང་མཐའི་ཕོ་བྲང་དབྱིབས་དང་བཀོད་པ་བློ་ལས་འདས་པའི་དབུས་སུ༔ ཡོན་ཏན་ཐམས་ཅད་རབ་ཏུ་རྫོགས་པའི་ཁྲིའི་སྟེང་དུ༔
སྟོན་པ་ཐོག་མའི་མགོན་པོ་རྡོ་རྗེ་ལྟ་བུའི་ཏིང་ངེ་འཛིན་ལ་བཞུགས་སོ༔ ཡང་དེའི་ཚེ༔ གསང་བའི་མཁའ་འགྲོ་མཐིང་འོད་འབར་མས་ཐོག་མའི་མགོན་པོ་ལ་དགོངས་བརྒྱུད་ཀྱི་ཚུལ་དུ་ཐེག་པ་མཐའ་དག་ཞུས་ཏེ༔ མཁའ་འགྲོ་བརྡ་ཡི་ཡི་གེ་རུ་བསྒྱུར་ནས་དབྱིངས་ལ་སྦས༔ ཡང་དེ་ཡི་ཚེ༔ ཀློང་དགུ་རྒྱུད་ཀྱི་གསང་མཛོད་འཛིན་པ༔ ལོངས་སྐུ་ཐུགས་རྗེའི་བདག་ཉིད་དབྱིངས་ཀྱི་དགའ་རབ་རྡོ་རྗེའི་བརྡ་བཞིའི་ཚུལ་དུ་རྒྱུད་རྣམས་གདན་དྲངས་ཏེ་རིག་འཛིན་ཆེན་པོ་པདྨ་འབྱུང་གནས་ལ་སྙན་བརྒྱུད་མུ་ཏིག་རྩལ་ཕྲེང་གི་ཚུལ་དུ་རྒྱུད་ལུང་གནང་༔ གུ་རུ་རིན་པོ་ཆེའི་གསང་བའི་མཁའ་འགྲོ་དབྱིངས་ཕྱུག་མཚོ་རྒྱལ་དང་༔ ལོ་ཙཱ་སངས་རྒྱས་ཡེ་ཤེས༔ ལྷ་ལྕམ་དྷེ་ཝ་དྷ་ར་རྣམས་ཀྱིས་ཚིག་བརྒྱུད་བརྡ་ཡི་ཤོག་སེར་ལ་བཏབ་སྟེ༔
བཀའ་ཡི་རྒྱ་གཏད༔ མ་འོངས་པའི་དོན་དུ་སྨོན་ལམ་གྱིས་མཚམས་སྦྱར༔ རྟེན་འབྲེལ་མི་ཉམས་པའི་གནས་སྦས་ཡུལ་པདྨ་རོང་དུ་གཏེར་རྒྱའི་ལུང་བསྟན༔ གཏེར་སྲུང་ཀི་ཀང་རཱ་ཧུ་ལར་གཉེར་གཏད༔ ཁྱད་པར་འགྲོ་དོན་དང་གདུལ་ཞིང་རྣམས་མ་འོངས་ཉི་ཤུའི་མགོ་ཚུགས་ཏེ༔ བསྟན་པའི་འཕེལ་འགྲིབ་བསྐལ་པའི་རླུང་གཡོས་པར་འབྱུང་༔ རུ་བཞིའི་དམག་ཁྲིམས་ཐམས་ཅད་ཆུ་ཚན་ཁོལ་བ་ལྟར་འཁྲུག༔ སེམས་ཅན་བདེ་སྐྱིད་ཟད༔ ཁྱད་པར་ནད་རིགས་སྔར་མ་གྲགས་པ་རྣམས་དར༔ མི་རྣམས་ཚེ་འཕྲང་བདུད་ཀྱི་དབང་དུ་འགྲོ༔
ཆོས་བྱེད་ཉུང་ཞིང་སྡིག་སྤྱོད་མང་བས༔ སེམས་ཅན་བདེ་འགྲོ་མཐོ་རིས་ཀྱི་ཐེམ་སྐས་ཆག་སྟེ་ངན་སོང་གི་གཡང་དུ་ལྷུང་༔ དེའི་ཚེ་འཇིག་རྟེན་དབང་ཕྱུག་འཁོར་འདས་ཟིལ་གནོན་འདི་ཉིད་ཟབ་ཅིང་འབྲེལ་ཚད་བྱང་ཆུབ་ཐོབ་ཅིང་ཕྱིར་མི་ལྡོག་པ་མང་དུ་འབྱུང་༔ གཞན་ཡང་ལམ་སྣ་ཟིན་པ་ནི་འབྲེལ་ཚད་དོན་དང་ལྡན་པར་འགྱུར་རོ༔ ས་མ་ཡ༔
ཨེ་མ་བདག་འདྲ་པདྨ་འབྱུང་གནས་ཀྱིས༔ ཡང་ཟབ་སྙིང་ཐིག་ཐུགས་རྗེ་ཆེན་པོ་ཡི༔ རྒྱུད་དང་ལས་རིམ་ཆ་ཚང་དོན་དྲིལ་བཞག༔ དབྱངས་ཅན་མཚོ་རྒྱལ་མི་བརྗེད་གཟུངས་ཀྱིས་ཟུངས༔ ཡི་གེར་ཐོབ་ལ་རིན་ཆེན་གཏེར་དུ་སྦོས༔
མ་འོངས་ལྔ་བརྒྱ་དུས་ཀྱི་ཐ་མ་ལ༔ ཐུགས་སྲས་རྩ་གསུམ་གླིང་དང་འཕྲད་པར་ཤོག༔ སྐལ་ངན་བདུད་རིགས་ལག་ཏུ་མ་ཤོར་རྒྱ༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔
ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་ལྕགས་གླང་ལོར་སྦས་ཡུལ་བྲག་གད་པདྨ་ཤེལ་ཕུག་ནས་གདན་དྲངས་ཤིང་༔ གསང་སྔགས་ཆོས་གླིང་དུ་ཤོག་སེར་ལས་བསྒྱུར་རོ།། །། ཐུགས་རྗེ་ཆེན་པོ་འཁོར་འདས་ཟིལ་གནོན་ལས༔ བླ་མེད་རྡོ་རྗེའི་ཚིག་རྐང་གི་ཁྲིད་བཞུགས་སོ༔ ཐུགས་རྗེ་ཆེན་པོ་འཁོར་འདས་ཟིལ་གནོན་སྐུ་ལ་འདུད༔ ཨེ་མ་བདག་འདྲ་པད་འབྱུང་གིས༔ ཟབ་དོན་ཁྲིད་ཀྱི་གདམས་པ་བསྟན༔ དབྱངས་ཅན་མཚོ་རྒྱལ་གཟུངས་ཀྱིས་ཟུངས༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔
དེ་ཡང་ཨ་ཏི་བླ་མེད་འོད་གསལ་རྡོ་རྗེ་སྙིང་པོའི་རྒྱུད་ཁྲིད་བསྟན་པ་ནི༔ སྔོན་འགྲོ་དངོས་གཞི་རྗེས་དང་གསུམ་སྟེ༔ དང་པོ་སྔོན་འགྲོ་ཐུན་མོང་དང་ཐུན་མོང་མ་ཡིན་པ་ཟུང་དུ་འཇུག་པ་གསུམ་མོ༔ དང་པོ་སྔོན་འགྲོ་ཐུན་མོང་གི་རིམ་པ་ནི༔ དུས་དང་གནས་སྐབས་རྟེན་འབྲེལ་ཕུན་སུམ་ཚོགས་པར་དགོས་ཞེས་ན༔ ཇི་ལྟར་ཉམས་སུ་ལེན་པའི་དགོས་པ་བཞི་ནི༔ ཡུལ་ཕུན་སུམ་ཚོགས་པ་འཛམ་གླིང་ཁ་བ་ཅན༔ ཡུལ་ལྗོངས་དབེན་ཞིང་རྣམ་གཡེང་མེད་པ༔ སྟོན་པ་ཕུན་སུམ་ཚོགས་པ་བྱིན་རླབས་ཀྱི་རྒྱུད་འབྲེལ་བའི་རིག་འཛིན་ལུང་ནས་ཟིན་པ༔ སློབ་མ་ཕུན་སུམ་ཚོགས་པ་ཤེས་རབ་ཆེ་ལ་ངང་རྒྱུད་རིང་ཞིང་དད་པ་བརྟན་པ༔
མཎྜལ་ཕུན་སུམ་ཚོགས་པ་བདག་ལུས་ལོངས་སྤྱོད་བུ་དང་ཆུང་མ་ཡུལ་དང་བཅས་པ་འབུལ༔ དེ་ལྟར་དུས་དང་གནས་སྐབས་ཕུན་སུམ་ཚོགས་ནས༔ གཉིས་པ་ཟུང་འཇུག་སྔོན་འགྲོ་གནད་ཀྱི་གདམས་པ་ནི༔ ཀྱཻཿ འོད་གསལ་རྡོ་རྗེ་སྙིང་པོའི་ཚིག༔ རིག་པའི་ཁྱེའུ་ཆུང་ལེགས་པར་ཉོན༔ ལྟ་བ་སངས་རྒྱས་ལག་བཅང་འདི༔ བསྟན་པར་བྱེད་པའི་གཟེར་བུ་གསུམ༔ ལུས་ནི་མ་བཅོས་རྩ་བཞི་ལྷོད༔ ངག་ནི་མ་བཅོས་སྨྲ་བ་ཆོད༔
སེམས་ནི་མ་བཅོས་འདུ་ཤེས་ཤིག༔ རླུང་ནི་གཅུན་པའི་འཕྲུལ་འཁོར་བདུན༔ རྩ་རྣམས་དྲང་ཕྱིར་སྒལ་ཚིགས་བསྲང་༔ ཤེས་པ་ཕེབས་ཕྱིར་མགྲིན་པ་དགུག༔ སྣལ་མ་དལ་ཕྱིར་མིག་འབྲས་ལྷོད༔ རྩོལ་བ་གཞོལ་ཕྱིར་ལྕེ་རྐན་སྤྲོད༔ ཚིགས་པ་བསྲང་ཕྱིར་དཔུང་པ་བརྒྱང་༔ ལྷོད་ལ་བསྒྲིམ་ཕྱིར་སྐྱིལ་ཀྲུང་བཅའ༔ རླུང་རིག་བསྲེ་ཕྱིར་དབུགས་སྣ་ལྷོད༔ གཟེར་བུ་སྤྱི་ཆིངས་འཕྲུལ་འཁོར་རོ༔
ས་མ་ཡ༔ དོན་གཉིས་པ་ལ་ཡང་གསུམ་སྟེ༔ དང་པོ་ཤེས་རྒྱུད་བསྟན་པ་ལ༔ གྲོགས་སྙིང་རྗེ་དང་ཕན་སེམས་བསྐྱེད་པ་ནི༔ བདག་ནི་བླ་མེད་ཐེག་པ་ཆེན་པོའི་སྒོར་ཞུགས་པའི་བསོད་ནམས་ཀྱི་ཚོགས་ལ་བརྟེན༔ མ་ནམ་མཁའ་དང་མཉམ་པའི་སེམས་ཅན་ཐམས་ཅད་སངས་རྒྱས་ཀྱི་གོ་འཕང་ཐོབ་པར་བྱ་སྙམ་དུ་སེམས་བསྐྱེད་ཅིང་ངེས་འབྱུང་གི་ཤེས་པ་སྐྱེ་བར་བྱ༔ གཉིས་པ་དེ་ལས་བྱུང་བའི་ངང་ནས༔ དལ་འབྱོར་རྙེད་དཀའ་བ་མི་ལུས་རིན་པོ་ཆེ་ཐོབ་པའི་དུས་སུ་དོན་ཆེན་ཞིག་བསྒྲུབ་དགོས་ཏེ༔ ཡང་ཡང་འདི་འདྲ་རྙེད་པ་ཤིན་ཏུ་དཀོན༔ དེ་ཡང་འཇིག་སླ་བ་ནི་མི་རྟག་སྒྱུ་མ་དང་རྨི་ལམ་གློག་གི་རང་བཞིན༔
དེང་འཆི་སང་འཆི་ཆ་མ་མཆིས་པ༔ འདི་ལྟ་བུའི་དུས་སུ་སོ་སོའི་སྐྱེ་བོ་འགའ་ཞིག་གིས་འཆི་བ་མི་དྲན་ནས་སྡིག་པ་རྔམ་པོ་ཆེ་བསགས་པ་འདི་རྣམས་སྙིང་རེ་རྗེ༔ བདག་ཀྱང་དུས་དེ་རིང་ནས་དམ་པའི་ཆོས་ཁོ་ན་བྱེད་པ་ཅོག་བཞག་གོ་ཞེས་དམ་བཅའ་བཟུང་༔ གསུམ་པ་ལ༔ བདག་ཅག་འཁོར་བ་ཐོག་མ་མེད་པ་ཐ་མ་ད་ལྟ་ཡན་ཆོད་དུ་འཁྲུལ་ཞིང་འཁྱམས༔ དེ་ཡང་རྒྱུ་དགེ་བའི་འབྲས་བུ་བདེ་འགྲོ་སྟེ༔ མཐོ་རིས་ཐར་པའི་ལམ་སྣ་ཟིན༔ མི་དགེ་བའི་འབྲས་བུ་ངན་སོང་སྟེ༔ རིགས་དྲུག་གི་དུཿཁ་མྱོང་ཞིང་ཐར་པའི་དུས་མ་མཆིས་པས་དེར་མི་སྐྱེ་བའི་ཐབས་བྱའོ་བསམ་པའི་བློ་རྒྱ་བསྐྱེད༔ ས་མ་ཡ༔
ཀྱཻ༔ རིག་པའི་ཁྱེའུ་ཆུང་ཉོན༔ སེམས་བསྐྱེད་དགེ་བའི་སྨོན་ལམ་ཀྱང་༔ མ་གྱུར་རིགས་དྲུག་སེམས་ཅན་རྣམས༔ ཡང་དག་དོན་ཆེན་འགྲུབ་པ་ཡི༔ བྱང་ཆུབ་སེམས་ཀྱིས་དམ་བཅའ་བཟུང་༔ ས་མ་ཡ༔ ཀྱཻ་རིག་པའི་ཁྱེའུ་ཆུང་ཉོན༔ དལ་འབྱོར་རྙེད་དཀའ་མི་ལུས་འདི༔ འཇིག་སླ་ཡང་ཡང་ཐོབ་པ་དཀའ༔
དོན་ཆེན་འབྲས་བུ་འཐོབ་པ་ལ༔ མི་དགེ་སྤང་ཞིང་ཉེས་ལྟུང་འཛེམ༔ ས་མ་ཡ༔ ཀྱཻ་རིག་པའི་ཁྱེའུ་ཆུང་ཉོན༔ དགེ་བཅུ་བསོད་ནམས་སྟོབས་དག་གིས༔ བདེ་འགྲོ་མཐོ་རིས་གོ་འཕང་ཐོབ༔ མཚམས་མེད་ཕམ་ལྟུང་རྣམ་སྨིན་གྱིས༔ རིགས་དྲུག་ངན་སོང་དུཿཁ་མྱོང་༔ དེ་ཕྱིར་རྒྱུ་འབྲས་ཁོ་ནའོ༔ ས་མ་ཡ༔
དེ་ཡང་བྱིན་རླབས་འཇུག་པ་གསོལ་འདེབས་སྐྱབས་ཡུལ༔ ཚོགས་བསགས་པ་མཎྜལ་གྱི་རིམ་པ་སྟེ༔ དོན་གསུམ་ལས༔ དང་པོ་སྐྱབས་ཡུལ་མདུན་གྱི་ནམ་མཁའི་གནས་སུ་དཀོན་མཆོག་རྣམ་གསུམ་མོས་ཏེ་གསོལ་བ་བཏབ༔ རྒྱུད་ལ་བྱིན་གྱིས་བརླབས་པར་མཛད་དུ་གསོལ་ཞེས་སྨོན་ལམ་བྱ༔ གཉིས་པ་གླིང་བཞི་རི་རབ་བདག་ལུས་ལོངས་སྤྱོད་དང་བཅས་པ་དཀྱིལ་འཁོར་ལྷ་ལ་འབུལ་བས་བསོད་ནམས་ཀྱི་ཚོགས་ཡོངས་སུ་རྫོགས་པར་སེམས་བསྐྱེད༔ གསུམ་པ་སྐྱབས་ཡུལ་འོད་དུ་ཞུ་ནས་རང་ཉིད་ལ་ཐིམ་སྟེ༔ མི་དམིགས་པའི་ངང་ལ་མཉམ་པར་བཞག༔ ས་མ་ཡ༔ ཀྱཻ་རིག་པའི་ཁྱེའུ་ཆུང་ཉོན༔
གཏན་གྱི་སྐྱབས་ཡུལ་དཀོན་མཆོག་གསུམ༔ གསོལ་འདེབས་སྨོན་ལམ་མཚམས་ཀྱིས་སྦྱར༔ ཐེག་ཆེན་བསོད་ནམས་མཎྜལ་ཉིད༔ བདག་ལུས་ལོངས་སྤྱོད་དགེ་རྩ་འབུལ༔ སྐུ་གསུམ་འོད་ཞུ་རང་ལ་བསྟིམ༔ རྗེས་ཤེས་མི་རྟོག་སོ་མར་བཞག༔ ས་མ་ཡ༔ དེ་ཡང་འབྲས་བུ་དངོས་གཞི་ངོ་སྤྲོད་ལ་གསུམ་སྟེ༔ གཞི་ལམ་འབྲས་བུ་ལུས་དང་རླུང་རིག་སྐྱེ་འགག་གནས་གསུམ་ངོ་བོ་རང་བཞིན་དབྱིངས་དང་ཡེ་ཤེས་སོ༔ དང་པོ་གཞི་བཅའ་བའི་རྟེན་གཟེར་བུ་ངོ་སྤྲད་པའོ༔
ས་མ་ཡ༔ ཀྱཻ་རིག་པའི་ཁྱེའུ་ཆུང་ཉོན༔ ཚོགས་དྲུག་ལྷུག་པའི་ལུས་གནད་ལ༔ ལྟ་སྟངས་བྲལ་ལ་སོ་མར་ཞོག༔ གང་ཚེ་འགྱུ་བ་ཕྲ་མོ་ཉིད༔ རླུང་གི་རྟ་དང་བཅས་ཏེ་འགྱུ༔ ཕྱི་ཡུལ་སྣང་བའི་གཟུགས་ལ་ཆགས༔ གནས་པས་ནང་དུ་ཁྱམ་མེ་བ༔ གཟུགས་ལ་འཛིན་པ་སྐྱེས་པའི་ཚེ༔ གཟུགས་རྣམས་སྣང་ཡང་ངོ་བོ་སྟོང་༔
འགྱུ་བ་རང་བྱུང་རང་ལ་ཤར༔ ཕྱི་ཡུལ་སྣང་བའི་ཆོ་འཕྲུལ་ཉིད༔ ཕྱམ་གྱིས་གནས་པ་དེ་ཡང་སྟོང་༔ རྫོགས་པ་ཆེན་པོ་འགྲོ་འོང་བྲལ༔ ས་མ་ཡ༔ གཉིས་པ་གསུང་མ་འགགས་གྲགས་སྟོང་དུ་ངོ་སྤྲད་དེ་སྒྲ་མེད་ལ་བསླབ་པའོ༔ ས་མ་ཡ༔ ཀྱཻ་རིག་པའི་ཁྱེའུ་ཆུང་ཉོན༔ སྨྲ་བརྗོད་བྲལ་བའི་ངག་གནད་ལ༔ སྒྲ་ཚིག་བྲལ་ཏེ་སོ་མར་ཞོག༔
གང་ཚེ་ཚོར་བ་ཕྲ་མོ་ཡིས༔ ལེགས་ཉེས་དབྱངས་ཀྱི་རྟ་ལ་ཆགས༔ གནས་པ་ནང་དུ་བན་ནེ་བུན༔ བདག་འཛིན་རྟོག་པ་ཤར་བའི་ཚེ༔ སྒྲ་ནི་ཡེ་ནས་གྲགས་ཤིང་སྟོང་༔ ཚོར་བ་བདག་མེད་སྟོང་པ་ཉིད༔ འགྱུ་འོང་ཕྱི་ནང་ས་མཚམས་མེད༔ བན་བུན་ཤེས་པ་བདག་མེད་གྲོལ༔ རྫོགས་པ་ཆེན་པོ་སྐྱེ་འགག་བྲལ༔ ས་མ་ཡ༔
གསུམ་པ་ཡིད་མ་བཅོས་བྱར་མེད་ལྷུན་གྲུབ་འདུས་མ་བྱས་ཀྱི་ངོ་སྤྲད་ཏེ་སོ་མར་བསྟན་པའོ༔ ས་མ་ཡ༔ ཀྱཻ་རིག་པའི་ཁྱེའུ་ཆུང་ཉོན༔ བསམ་གཞིག་བྲལ་བའི་སེམས་གནད་ལ༔ དྲན་རིག་གསལ་སྟོང་སོ་མར་ཞོག༔ གང་ཚེ་འདུ་ཤེས་ཕྲ་མོ་ཡིས༔ སྣ་ཚོགས་གཟུང་འཛིན་རོ་ལ་ཆགས༔ རྣམ་རྟོག་ཕྲ་རགས་ཐོ་རོ་རོ༔ དགག་སྒྲུབ་རྟོག་པ་ཤར་བའི་ཚེ༔ སེམས་ནི་གསལ་སྟོང་ངོ་བོར་ལྟོས༔
དྲན་རིག་ཟང་ཐལ་སྐྱེ་འགག་བྲལ༔ གཤིས་ལུགས་བཞག་པས་འགྱུ་བ་དག༔ རྫོགས་ཆེན་སྨྲ་བསམ་བརྗོད་འདས་སོ༔ ས་མ་ཡ༔ གཞི་ལམ་མ་བཅོས་ལྷུན་གྲུབ་གསལ་སྟོང་དབྱིངས་རིག་ལ་ངོ་སྤྲད་ཅིང་གཞི་ཁྲེགས་ཆོད་བསྟན་པའོ༔ ས་མ་ཡ༔ ཀྱཻ་རིག་པའི་ཁྱེའུ་ཆུང་ཉོན༔ གཞི་ནི་གཉུག་མ་ཁྱབ་ཅིང་བརྡལ༔ ལམ་ནི་ཟང་ཐལ་མ་འགགས་འགྱུ༔ འབྲས་བུ་རང་བྱུང་སྙིང་པོའོ༔
ས་མ་ཡ༔ ཀྱཻ་རིག་པའི་ཁྱེའུ་ཆུང་ཉོན༔ ཚད་བཟུང་བྲལ་བ་རིག་པའི་ཀློང་༔ གཏིང་དཔག་རྒྱ་ཁྱོན་གཞལ་ལས་འདས༔ ཀ་དག་དབྱིངས་རིག་མཐའ་དབུས་བྲལ༔ སྐྱེ་མེད་ཡེ་ཤེས་བློ་འདས་སོ༔ ས་མ་ཡ༔ ཀྱཻ་རིག་པའི་ཁྱེའུ་ཆུང་ཉོན༔ རྩ་ནི་དབུ་མ་མཁའ་སྤྱོད་དབྱིངས༔ རླུང་ནི་སྒྲ་གཅན་ཀུན་ཏུ་རྒྱུ༔
ཐིག་ལེ་སྟོང་པ་ཆེན་པོ་ཉིད༔ སེམས་ནི་ཀུན་རྟོག་མཚན་མ་བྲལ༔ ས་མ་ཡ༔ ཀྱཻ་རིག་པའི་ཁྱེའུ་ཆུང་ཉོན༔ ངོ་བོ་སྣ་ཚོགས་སྟོང་པ་ཉིད༔ རང་བཞིན་བདག་མེད་ཅི་ཡང་འཆར༔ ཐུགས་རྗེ་འགག་མེད་ཀུན་ཏུ་ཁྱབ༔ དེ་ཕྱིར་གཞི་ཡི་རིག་པའོ༔ ས་མ་ཡ༔ ཀྱཻ་རིག་པའི་ཁྱེའུ་ཆུང་ཉོན༔
ཆོས་སྐུ་སྐྱེས་པས་ཉོན་མོངས་འགག༔ ཉོན་མོངས་ངོ་བོ་ཆོས་སྐུར་གྲོལ༔ ཡེ་ཤེས་སྐྱེས་ནས་འཁྲུལ་པ་འགག༔ འཁྲུལ་པའི་རང་བཞིན་ཡེ་ཤེས་སོ༔ དེ་ཕྱིར་རོ་གཅིག་ངང་དུ་གནས༔ ས་མ་ཡ༔ ཀྱཻ་རིག་པའི་ཁྱེའུ་ཆུང་ཉོན༔ ང་ནི་བདག་མེད་ཆོས་ཀྱི་སྐུ༔ རང་བྱུང་མ་འགགས་རིག་པའི་ཀློང་༔ སྣ་ཚོགས་དྲན་རིག་སྒྱུ་མའི་ཆོས༔
འཁོར་འདས་རོ་གཅིག་སོ་མར་གནས༔ དགེ་སྡིག་འབྲས་བུ་ཁ་ལས་འདས༔ རེ་དོགས་བདེ་སྡུག་མིང་ཡང་མེད༔ ཀ་དག་རང་བྱུང་ཟང་ཐལ་ཉིད༔ གཤིས་ལུགས་ལྟ་བ་ཁྲེགས་ཆོད་ལ༔ བསྒོམ་དང་མི་བསྒོམ་གཉིས་སུ་མེད༔ བློ་བྲལ་འོད་གསལ་སྙིང་པོ་སྟེ༔ ཡེ་གྲོལ་རང་བྱུང་རང་ཤར་རོ༔ གདོད་ནས་ཀ་དག་ཨེ་མ་ཧོཿ ས་མ་ཡ༔
མ་ཆོས་སྐུ་དབྱིངས་ཀྱི་མཁའ་འགྲོས་བུ་རིག་པའི་ཁྱེའུ་ཆུང་ལ་གདམས་པ༔ གསང་བ་ཡེ་ཤེས་ཌཱཀྐིའི་བརྡ་ལུང་བཞི་པ༔ གུ་རུས་ཤེས་རབ་རྡོ་རྗེ་བཙུན་མོའི་བྷ་ག་ནས་གདན་དྲངས་པའི་ངོ་སྤྲོད་ཚིག་རྐང་བཞི་པའོ༔ ས་མ་ཡ༔ ཨེ་མ་བདག་འདྲ་པདྨ་ཐོད་ཕྲེང་གིས༔ ཚིག་རྐང་རྡོ་རྗེའི་ངོ་སྤྲོད་བཞག༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ གཏེར་རྒྱ༔ སྦས་རྒྱ༔
ཟབ་རྒྱ༔ གསང་རྒྱ༔ ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་ལྕགས་གླང་ལོར་བྲག་གད་པདྨ་ཤེལ་ཕུག་ནས་ཁྲོམ་གཏེར་དུ་བགྱིས་ཤིང་གསང་སྔགས་ཆོས་གླིང་དུ་ཤོག་སེར་ནས་ཞལ་བསྒྱུར་རོ།། །། ཐུགས་རྗེ་ཆེན་པོ་འཁོར་འདས་ཟིལ་གནོན་ལས༔ བཏགས་གྲོལ་སྐུ་འཁོར་གྱི་གདམས་པ་བཞུགས་སོ༔ འཇིག་རྟེན་དབང་ཕྱུག་དཀྱིལ་འཁོར་ལྷ་ལ་འདུད༔ ས་མ་ཡ༔ བདག་འདྲ་པདྨ་འབྱུང་གནས་ཀྱིས༔ མ་འོངས་སེམས་ཅན་དོན་སླད་དུ༔ བཏགས་གྲོལ་སྐུ་ཡི་འཁོར་ལོ་བསྟན༔
ཡི་གེར་ཐོབ་ལ་གཏེར་དུ་སྦོས༔ འདི་ཉིད་འཆང་བའི་སྐལ་ལྡན་རྣམས༔ རིགས་དྲུག་སྡུག་བསྔལ་ལས་སྒྲོལ་ཞིང་༔ སྐྱེ་གནས་རྣམ་བཞིའི་སྒོ་ཁེགས་ཏེ༔ ས་བཅུ་ལམ་ལྔ་ཅིག་ཅར་བགྲོད༔ ཚེ་འདིར་བཀྲ་ཤིས་བྱང་སེམས་འཕེལ༔ ནམ་ཞིག་ཕུང་པོ་ཡལ་བའི་ཚེ༔ འཇའ་འོད་གུར་དང་མེ་ཏོག་ཆར༔ འབབ་ཅིང་རི་བོ་ཏཱ་ལ་ནས༔ ཞིང་ཁམས་དཔའ་བོ་མཁའ་འགྲོ་ཡིས༔
རོལ་མོ་དབྱངས་བཅས་མཆོད་སྤྲིན་གྱིས༔ ལེགས་པར་བསུ་ཞིང་ཡ་མཚན་གྱི༔ སྣ་ཚོགས་བཀོད་པ་ཁྱད་འཕགས་འབྱུང་༔ སྐྱེ་བ་ལོངས་སྐུའི་ཞིང་དུ་བཞུགས༔ རྣམ་སྤྲུལ་བྱང་ཆུབ་སེམས་དཔའ་ཡི༔ འགྲོ་དོན་དཔག་མེད་མཐར་ཕྱིན་ཅིང་༔ མི་བརྗེད་གཟུངས་ཀྱང་རབ་ཏུ་ཐོབ༔ མཚན་འཛིན་འཁྲུལ་པས་མི་བསླད་ཅིང་༔ འཁྲུལ་མེད་ཡེ་སངས་རྒྱས་པའི་མཆོག༔ ངོ་མཚར་བླ་མེད་སྤྲུལ་སྐུ་འབྱུང་༔
དེ་ཕྱིར་གདམས་པ་ཁྱད་པར་འཕགས༔ སྐལ་ལྡན་རྣམས་ཀྱིས་འཆང་གྱུར་ན༔ རྩེ་གཅིག་རང་བྱུང་ཡེ་ཤེས་འཆར༔ སྐལ་མེད་དྲེད་པོ་ཡིན་གྱུར་ཀྱང་༔ ཚེ་རབས་ལས་སྒྲིབ་བག་ཆགས་བྱང་༔ གང་ཞིག་མང་པོ་འགྱུར་བའི་ལམ༔ དཀྱིལ་འཁོར་གདུགས་ལྟར་མར་འབུབས་བྲིས༔ རིགས་དྲུག་སེམས་ཅན་མ་ལུས་ཀུན༔ ལན་གཅིག་འོག་ཏུ་འཛུལ་གྱུར་ན༔ བསྐལ་སྟོང་བསགས་པའི་སྡིག་སྒྲིབ་རྣམས༔
མུན་ཁང་སྒྲོན་མེས་ཁེངས་པ་ལྟར༔ ངེས་པར་བྱང་འགྱུར་ཐེ་ཚོམ་མེད༔ གཞན་ཡང་ཚེ་འཕོས་ཤི་བའི་རིགས༔ སྤྱི་བོར་འཁོར་ལོས་དབང་བསྐུར་བས༔ རྣམ་ཤེས་མཁའ་སྤྱོད་མྱུར་ལམ་བགྲོད༔ ཕུང་པོ་སྲེག་སྦྱོང་དོར་བའི་ཚེ༔ གདུང་དང་རིང་བསྲེལ་སྣ་ཚོགས་འབྱུང་༔ འདི་ཉིད་བྲི་བའི་གདམས་པ་ནི༔ བཀྲ་ཤིས་དགེ་བའི་ཉི་མ་ལ༔ མཐིང་ཤོག་དྭངས་མའི་ངོས་དག་ལ༔
རིན་ཆེན་ཞུན་མའི་ཁུ་བས་བྲིས༔ སྨན་མཆོག་དྲུག་གི་ནུས་པ་སྦྱར༔ དབྱངས་གསལ་རྟེན་འབྲེལ་སྙིང་པོ་ཡི༔ རབ་ཏུ་གནས་ཤིང་འཆང་ངམ་ཕུབ༔ རིན་ཆེན་ཁུ་བ་མ་འགྲིག་ན༔ རྒྱ་མཚལ་ལམ་ནི་རྒྱ་སྣག་གིས༔ ཡི་གེ་ལྷག་ཆད་མེད་པ་གཅེས༔ འབྲི་ཚེ་སེམས་བསྐྱེད་ལྡན་པར་བྱ༔ སྤར་ལ་འཁོད་ཅིང་སྤེལ་གྱུར་ན༔ བཀའ་འགྱུར་བསྒྲགས་པའི་ཕན་ཡོན་མཉམ༔
ཡང་སྙིང་གདམས་པ་ས་མ་ཡ༔ དང་པོ་ལྟེ་བར་པདྨ་འདབ་མ་ལྔ་ལ༔ ཨོཾཿཧཱུྃཿཏྲཱྃཿཧྲཱིཿཨཱཿ རྩིབས་མཆན་ལ༔ མཱུྃཿལཱྃཿམཱྃཿཔཱྃཿཏཱྃཿ མུ་ཁྱུད་ལ༔ ཨོཾ་བྷོ་དྷི་ས་ཏྭ་ས་མ་ཡ༔ དྷརྨ་ཛྙཱ་ན་མ་མ་པཱ་པཾ་བི་ཤྭ་དྷ་ན་པ་རི་ཝཱ་རེ་ཡེ་སྭཱ་ཧཱ༔ དེའི་ཕྱི་རོལ་འདབ་མ་དྲུག་ལ༔ ཨོཾཿམཿཎིཿཔདཿམེཿཧཱུྃ༔
རྩིབས་མཆན་ལ༔ ཨཿནུཿཏཿརཿཧྲཱིཿདྷཿ མུ་ཁྱུད་ལ༔ ཨོཾ་བཛྲ་དྷརྨ་ཧྲཱི་དྷ་ཡ་ཏ་ཐཱ་ག་ཏ་ཨཱརྻ་ལོ་ཀི་ཤྭ་ར་ཛྙཱ་ན་པཉྩ་པྲ་བྷ་རསྨི་སརྦ་ས་ཏྭ་ན་མོ་ཧཱུྃ༔ མ་མ་ཨ་ཏྲི་སུུ་ནྲྀ་པྲེ་དུ་སརྦ་པཱ་པཾ་དཱ་ཧ་ན་བྷ་སྨིཾ་ཀུ་རུ་ཡེ་སྭཱ་ཧཱ༔ དེའི་ཕྱི་རོལ་པདྨ་འདབ་མ་བརྒྱད་ལ༔ ཨོཾ་བུདྡྷ་ས་ཏྭ་ཧཱུྃ༔ ཨོཾ་བཛྲ་ས་ཏྭ་ཧཱུྃ༔ ཨོཾ་རཏྣ་ས་ཏྭ་ཧཱུྃ༔ ཨོཾ་པདྨ་ས་ཏྭ་ཧཱུྃ༔
ཨོཾ་ཀརྨ་ས་ཏྭ་ཧཱུྃ༔ ཨོཾ་གུ་རུ་ས་ཏྭ་ཧཱུྃ༔ ཨོཾ་དྷེ་ཝ་ས་ཏྭ་ཧཱུྃ༔ ཨོཾ་ཌཱཀྐི་ས་ཏྭ་ཧཱུྃ༔ རྩིབས་བརྒྱད་ལ༔་་་་་ དཔེ་ཁག་གཅིག་ལ་རྩིབས་མཆན་བྲིས་འདུག་་་་་་མཆན། ཨོཾ་ཨཀྵོ་བྷེ་ཧཱུྃ༔ ཨོཾ་མཱཻ་ཏྲི་མཱུྃ་ཧཱུྃ༔ ཨོཾ་ཀྵི་ཏྲིཾ་གརྦྷ་ཧཱུྃ༔ ཨོཾ་ཁཾ་གྷརྦྷ་ཧཱུྃ༔
ཨོཾ་བཛྲ་པཱ་ཎི་ཧཱུྃ༔ ཨོཾ་ཝཱ་གཱི་ཤྭ་རི་ཧཱུྃ༔ ཨོཾ་ལོ་ཀི་ཤྭ་རི་ཧཱུྃ༔ ཨོཾ་ས་མནྟ་བྷ་དྲ་ཧཱུྃ༔ རྩིབས་མཆན་ལ༔ ཨོཾ་བུདྡྷ་ཌཱཀྐི་ཧཱུྃ༔ ཨོཾ་བཛྲ་ཌཱཀྐི་ཧཱུྃ༔ ཨོཾ་རཏྣ་ཌཱཀྐི་ཧཱུྃ༔ ཨོཾ་པདྨ་ཌཱཀྐི་ཧཱུྃ༔ ཨོཾ་ཀརྨ་ཌཱཀྐི་ཧཱུྃ༔
ཨོཾ་ཛྙཱ་ན་ཌཱཀྐི་ཧཱུྃ༔ ཨོཾ་ས་མ་ཡ་ཌཱཀྐི་ཧཱུྃ༔ ཨོཾ་བི་ཤྭ་ཌཱཀྐི་ཧཱུྃ༔ དེ་ཡི་ཕྱི་རོལ་མུ་ཁྱུད་ལ༔ ཨོཾ་ཨ་ཝ་ལོ་ཀི་ཏེ་བོ་དྷི་ས་ཏྭ་ས་མ་ཡ༔ མ་ནུ་པཱ་ལ་ཡ༔ བོ་དྷི་ས་ཏྭ་ཏེ་ནོ་པ༔ ཏིཥྛ་དྲི་ཌྷོ་མེ་བྷ་ཝ༔ སུ་ཏོ་ཥྱོ་མེ་བྷ་ཝ༔ སུ་པོ་ཥྱོ་མེ་བྷ་ཝ༔
ཨ་ནུ་རཀྟོ་མེ་བྷ་ཝ༔ སརྦ་སིདྡྷིཾ་མྨེ་པྲ་ཡཉྩ༔ སརྦ་ཀརྨ་སུ་ཙ་མེ་ཙིཏྟཾ༔ ཤྲཱི་ཡཾ་ཀུ་རུ་ཧཱུྃ༔ ཧ་ཧ་ཧ་ཧ་ཧོཿ བྷ་ག་ཝཱན༔ སརྦ་ཏ་ཐཱ་ག་ཏ༔ བོ་དྷི་ས་ཏྭ་མཱ་མེ་མུཉྩ༔ ཨ་ཝ་ལོ་ཀི་ཏེ་ཧྲྀ་ད་ཡ་མ་ཧཱ་ས་མ་ཡ་ས་ཏྭ་ཨཱཿ དེ་ཡི་ཕྱི་རོལ་རྩིབས་ཀྱི་ཐིག་ལེ་འཇའ་གུར་ཉེར་གཅིག་གི་དབུས་སུ༔
ཧྲཱིཿ དཀར་པོ་ མུཾ་ དམར་པོ་ཚོམ་བུའི་གྲངས་ལྟར་བྱ༔ ཧྲཱི་མུཾ༔ དེ་ཡི་ཕྱི་རོལ་མུ་ཁྱུད་ལ༔ དབྱངས་གསལ་རྟེན་འབྲེལ་སྙིང་པོ་བྲིས༔ སྒྲིབ་སྦྱོང་ཤམ་བུ་སོགས་སྦྱར༔ དེ་ཡི་ཕྱི་རོལ་སྐུ་འཁོར་བྱ་ན༔ འཇའ་གུར་དང་ལྷ་ཡི་སྟོང་ར༔ དཀྱིལ་འཁོར་ལྟར་ན་རང་གཞུང་གི་ཐིག་རྩ་མཚོན་མདོག༔ ཡང་འཁོར་ལོ་ལྟར་ན་རྡོ་རྭ་པད་ཕྲེང་མེ་རི་བྱ༔
ཡང་འཇའ་འོད་ཉི་ཟེར་གྱིས་འཁྱུད་པ་བྱ་ཡང་རུང་༔ དེ་ལྟར་བཏགས་གྲོལ་སྐུ་ཡི་འཁོར་ལོ་གསུང་སྔགས་ཀྱི་སྒྲ་དོན་གྱི་དབྱིངས་དང་རྣམ་པ་གནད་གསུམ་གཅིག་ཏུ་དྲིལ་བའོ༔ ས་མ་ཡ༔ བདག་འདྲ་པདྨ་ཐོད་ཕྲེང་གིས༔ མ་འོངས་སྐལ་ལྡན་ལས་ཅན་དོན༔ བཏགས་གྲོལ་སྐུ་ཡི་འཁོར་ལོ་བཞག༔ དྲང་སྲོང་ཀི་ཀང་རཱ་ཧུ་ལ༔ དམ་ཆོས་འདི་ཡི་གཏེར་རྒྱ་སྲུངས༔ ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔
མི་ཟད་པ༔ གཏེར་རྒྱ༔ མི་མཐོང་བ༔ སྦས་རྒྱ༔ ཆོས་ཀྱི་ཡང་སྙིང་༔ ཟབ་རྒྱ༔ སྣོད་མིན་གྱིས་མི་རིག་པར༔ གསང་རྒྱ༔ སྐལ་ལྡན་དང་འཕྲད་པ༔ གཏད་རྒྱ༔
ཆོས་བདག་ལ་སྤྲོད༔ སྤེལ་རྒྱ༔ བགྲང་ཡས་ལ༔ མི་ནུབ་རྒྱ༔ ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་ལྕགས་གླང་ལོར་སྦས་ཡུལ་བྲག་གད་པདྨ་ཤེལ་ཕུག་ནས་ཁྲོམ་གཏེར་དུ་བགྱིས་ཏེ་གདན་དྲངས་ཤིང་ཆོས་གླིང་དུ་ཤོག་སེར་ནས་ཞལ་བསྒྱུར་རོ།། །། ཐུགས་རྗེ་ཆེན་པོ་འཁོར་འདས་ཟིལ་གནོན་ལས༔ ཆོས་སྐུ་ལྟར་སྒྲུབ་ཐབས་ཡེ་ཤེས་སྙིང་པོ་བཞུགས་སོ༔ ཐུགས་རྗེ་ཆེན་པོའི་སྐུ་ལ་འདུད༔ ས་མ་ཡ༔ ཨེ་མ་ཟབ་པའི་མཐར་ཐུག་ལས༔
ཆོས་སྐུ་རིགས་བདག་སྒྲུབ་ཐབས་ནི༔ དཀྱིལ་འཁོར་ལས་གཞུང་ལྟ་བུ་ལ༔ དབུས་སུ་ཟླ་གམ་སྒོ་གཅིག་པ༔ པདྨ་འདབ་བཞིས་མཚན་པར་བྱ༔ ཚོམ་བུ་ཡེ་ཤེས་ལྔ་ལྡན་ཚུལ༔ དབུས་དམར་ཤར་ཀར་ལྷོ་སེར་ཞིང་༔ ནུབ་མཐིང་བྱང་ལྗང་རིམ་བཞིན་བྱ༔ དཀྱིལ་འཁོར་དབུས་སུ་བུམ་པ་ནི༔ དྲི་བཟང་ཆུ་ཡིས་སུམ་གཉིས་བཀང་༔ དེ་སྟེང་བྷནྡྷ་མཚན་ལྡན་ནང་༔
ལི་ཁྲི་བྱུགས་པའི་རིལ་བུས་གཏམས༔ དར་ཚོན་སྣ་ལྔས་ཁ་བཅད་དེ༔ རྡོ་རྗེ་དག་གིས་རྒྱས་གདབ་བོ༔ གང་ཡང་འཚམས་པའི་གཞི་ཡི་ཁར༔ པད་གཞོང་རིན་ཆེན་ནང་དུ་ནི༔ ཆོས་སྐུའི་གཏོར་མ་ཟླུམ་པོ་ལ༔ རིལ་བུས་བསྐོར་ཞིང་རྒྱན་བཀྲ་ནི༔ མཛེས་ཚོན་ཉི་ཟླ་ནོར་བུས་སྤྲས༔ གདན་ཡང་པདྨ་འདབ་བཞིའོ༔ གཞན་ཡང་ཕྱི་ནང་མཆོད་རྫས་བཤམ༔
འདི་དག་སྤྲོས་པ་ཆེ་ན་བྱ༔ སྤྲོས་མེད་བྱ་ན་རང་ཉིད་ཀྱི༔ ཕུང་པོ་གཞལ་ཡས་དཀྱིལ་འཁོར་ལྷ༔ རང་བྱུང་རང་ཤར་ངང་ལ་བསྒྲུབ༔ སྔགས་བཟླས་འབྱུང་འཇུག་རླུང་གི་སྒྲ༔ འགྱུ་འགྲོས་དག་དང་བསྟུན་ཏེ་བཟླ༔ རང་རིག་ལྟ་བ་ཆོས་ཀྱི་སྐུ༔ གང་ཤར་འཛིན་མེད་ལྷུག་པར་བསྒྲུབ༔ སྤྲོས་བཅས་སྤྲོས་མེད་ཟུང་འཇུག་ནི༔ ཕྱི་ལྟར་སྤྲོས་པའི་མཆོད་པ་ཡང་༔
བསྐྱེད་རིམ་སྒྱུ་མའི་ངང་ཚུལ་བྱ༔ ནང་ལྟར་སྔགས་བཟླས་དམིགས་པ་ཡང་༔ རྫོགས་རིམ་དྲི་མེད་ཟུང་འཇུག་བྱ༔ དེ་ལྟར་གཉིས་མེད་བསྒྲུབ་པ་ནི༔ རང་ཉིད་བདེ་བའི་གདན་ལ་འཁོད༔ རྣམ་སྣང་རྡོ་རྗེ་སྐྱིལ་ཀྲུང་བྱ༔ རང་རིག་ཡིད་ཀྱི་མདུང་མོ་དེ༔ ཀུན་སྣང་སྒྱུ་མའི་མཁའ་ལ་གཏད༔ མི་རྟོག་གཉུག་མའི་རྟེན་བཅའ་སྟེ༔ རྟོག་པ་རྩལ་སྦྱོང་བསྒྲུབ་པ་བྱ༔
ས་མ་ཡ༔ དཀྱིལ་འཁོར་དུ་འཇུག་ཅིང་སྒྲུབ་པ་བྱེད་པ་ནི༔ སྤྲོས་པ་ལྟར་ན་ལས་གཞུང་ནས་སྔོན་འགྲོ་བླངས་ཏེ༔ དངོས་གཞི་དྲན་རྫོགས་ཝལ་གྱིས་དཀྱིལ་འཁོར་དང་ལྷ་གསལ་ཞིང་སྔགས་ཀྱི་སྤྲོ་བསྡུ་སོགས་སྤྱི་རྒྱུད་ལྟར་བྱ༔ བསྙེན་ཚད་ཀྱང་འབུམ་ཐེར་ལས་མི་ཉུང་བར་བཟླས་པས་གྲུབ་རྟགས་ནི༔ རབ་ཆོས་སྐུ་རོ་གཅིག་གི་རྟོགས་པ་བཅོས་མིན་འཁྲུངས་ཤིང་༔ མི་རྟོག་ཡེ་ཤེས་ལ་རྒྱུན་དུ་གནས༔ གནས་སྐབས་ཀྱང་བདེ་གསལ་འོད་ལུས་དྲྭ་བ་འཁོར་ཡུག་ཏུ་འགྱུར༔ ཕྱི་ལྟར་སྣང་སྲིད་སྒྱུ་མར་རྟོགས༔ ནང་ལྟར་རྣམ་རྟོག་ཕྲ་རགས་ཀྱི་འཛིན་པ་ཆད༔
ང་བདག་འགོང་པོའི་འདུ་ཤེས་འཇིག༔ རྐྱེན་བཟང་ངན་གྱི་དབང་དུ་མི་འགྲོ༔ ཡིད་ཀྱི་རྟོག་པ་ཕྲ་མོས་གཞན་གྱི་ཤེས་རྒྱུད་མཐོང་༔ ཀུན་རྟོག་མ་རིག་མུན་པའི་ཐེ་ཚོམ་སྤངས༔ ལུས་ཡང་བཀྲག་མདངས་བདེ་བ་རྒྱས༔ འབྲིང་གི་རྟགས་སུ་ཡི་དམ་གྱི་ལྷ་ཞལ་མཇལ༔ ལོངས་སྐུ་ལྔ་ལྡན་གྱི་ཞིང་ཁམས་བགྲོད་པའི་ཉམས་འཆར༔ སྔགས་ཀྱི་བདེན་ཚིག་འགྲུབ༔ ཐུན་མོང་གི་དངོས་གྲུབ་འབྱུང་༔ འཇིག་རྟེན་རྣམས་དབང་དུ་འདུ༔
གཞན་གྱི་བསྐུར་ཏེ་རིམ་གྲོ་བགྱིད༔ བསྐྱེད་རིམ་བརྟན༔ ལུས་ཀྱི་ནད་གདོན་ཞི༔ མི་ཁ་བྱམས༔ བཀྲ་ཤིས་ལྟས་འབྱུང་༔ ཐ་མ་ཡང་༔ དག་སྣང་རྨི་ལམ་གྱི་སྐབས་སུ༔ ལུས་ལ་ཉི་ཟླ་ཤར་བ༔ ཧཱུྃ་ཞེས་སོགས་སྔགས་སྒྲས་སྟོང་གསུམ་ཁེངས་པ༔ ལུས་ལ་མེ་འབར་བ༔
སྔར་ཤེས་མི་ཤེས་ཀྱི་མི་སྣ་ཚོགས་དབང་དུ་འདུ་བ༔ ཆོས་བཤད་པ༔ དམ་ཚིག་བདུད་རྩིའི་རོ་མྱོང་བ་སོགས་རྨི་ལྟས་བཟང་པོ་འབྱུང་༔ ཁྱད་པར་གྱི་གྲུབ་རྟགས་ནི༔ མཆོད་པའི་བདུད་རྩི་ཁོལ་བ༔ ཡོན་ཆབ་དང་གཏོར་མ་མི་འཁྱག་པ༔ མཆོད་པ་བཀྲག་མདངས་རྒྱས་པ༔ དྲི་ཞིམ་གྱི་བཅུད་སྣོམ་པ༔ སྔགས་སྒྲ་དང་དམིགས་པ་གསལ་བ༔ ཕྱི་ནང་རྐྱེན་གྱིས་བར་མི་ཆོད་པ༔
གཏོར་མའམ་རོལ་མོའི་སྒྲ་སྐད་ལ་རྟ་བསྐྱོན་ནས་སྔགས་སྒྲ་སྒྲོག་པ༔ ཉམས་ཟ་ཟི་ལ་ལུས་ལ་འཇའ་འོད་འཁྱིལ་བ་སོགས་འབྱུང་༔ ཇི་ལྟར་ཉམས་རྟགས་བཟང་ངན་གང་བྱུང་ཡང་ཡིད་བློས་མི་དཔྱད་པར་འཛིན་མེད་ལ་བཞག་གོ༔ ས་མ་ཡ༔ དང་པོ་དྲན་རྫོགས་དང་དཀྱིལ་འཁོར་གསལ་གདབ་ཅིང་བྱིན་གྱིས་བརླབ་པ་ནི༔ ཨོཾ༔ མཚན་ལྡན་བརྡལ་ཁྱབ་སྟོང་ཉིད་ཨེ་ཡི་སྣོད༔ ཨཱཿ རང་བྱུང་སྙིང་པོ་ཡེ་ཤེས་མཆོད་པའི་རྫས༔ ཧཱུྃ༔
ཀུན་ཚང་ཡིད་འོང་ཟད་མེད་གཏེར་གྱི་མཛོད༔ ཧྲཱིཿ བྱིན་རླབས་རྒྱ་མཚོའི་སྤྲིན་ཕུང་སྤྲོས་པ་ཡི༔ ཧཿ མཆོད་པའི་ལྷ་མོ་དཔག་ཡས་འགེང་བའི་ཚོགས༔ ཧོཿ དཀྱིལ་འཁོར་ལྷ་ཚོགས་དགྱེས་པ་བསྐྱེད་གྱུར་ཅིག༔ ཕཻཾཿ སྣང་སྲིད་ཟང་ཐལ་དཀྱིལ་འཁོར་ལྷ་རུ་གསལ༔ ཨོཾ་ཨཱཿཧཱུྃ་ཧྲཱི་ཧ་ཧོ་ཕཻཾ་ཕཻཾ༔
ཞེས་ཕྱི་ནང་དཀྱིལ་འཁོར་རྣམས་དུས་གཅིག་ལ་བྱིན་གྱིས་བརླབས༔ དེ་ནས་དྲན་རྫོགས་ཝལ་གྱིས་ལྷ་གསལ་བ་ནི༔ ཨོཾ་སྭ་བྷཱ་ཝ་ཤུུདྡྷ་སརྦ་དྷརྨ་སྭ་བྷཱ་ཝ་ཤུདྡྷོ་ཧཾ༔ སྟོང་པ་ཉིད་དུ་གྱུར༔ སྟོང་པའི་ངང་ལས་ཨེ་ལས་རང་བྱུང་ནམ་མཁའ་འབྱུང་ལྔ་ཡོངས་སུ་གྱུར་པ་ལས༔ ཆོས་དབྱིངས་ལྷུན་གྱིས་གྲུབ་པའི་ཕོ་བྲང་༔ གྲུ་བཞི་སྒོ་བཞི་རྟ་བབས་དང་བཅས་པ༔ རྩེ་མོར་རིན་པོ་ཆེ་སྣ་ཚོགས་ཏོག་གིས་མཛེས་པ༔ འཇའ་འོད་ཐིག་ལེ་ཕ་གུ་རིན་ཆེན་དྲྭ་བས་ལེགས་པར་སྤྲས་པ༔ དེ་ཡི་དབུས་སུ་ཟླ་གམ་སྒོ་གཅིག་པའི་ནང་དུ༔
གྱད་དང་སེངྒེ་རྟ་མཆོག་རྨ་བྱ་ཤང་ཤང་གིས་བཏེགས་པའི་ཁྲི་ཡི་སྟེང་དུ༔ པདྨ་དམར་པོ་འདབ་མ་བཞི་པ་ཟེའུ་འབྲུ་ཉི་ཟླ་ཁ་སྦྱོར་གདན་དང་ས་བོན་སྲོག་ཡིག་ཧྲཱིཿདམར་པོ་ལས་འོད་ཟེར་འཕྲོས༔ ཕྱོགས་བཅུའི་སངས་རྒྱས་བྱང་སེམས་རྣམས་ཀྱི་བྱིན་རླབས་ཐམས་ཅད་འུབ་ཀྱིས་སྡུད༔ ཧྲཱི་ལ་ཐིམ༔ ཧྲཱི་དྲན་རྫོགས་ངོ་བོ་སྣང་མཐའ་འོད་མི་འགྱུར་བ༔ སྐུ་མདོག་དམར་གསལ་དྲི་མེད་པདྨ་རཱ་གའི་མདངས་ལྟར་གཟི་བརྗིད་ཆེར་འབར་བ༔ ཐུགས་རྗེའི་སྤྱན་གྱིས་མཁའ་དབྱིངས་ཕྱོགས་བཅུར་གཟིགས་ཤིང་༔ ཞལ་རས་འཛུམ་པའི་མདངས་དང་ལྡན་པ༔ ལྟ་བ་མི་ཤིགས་རྡོ་རྗེའི་གཙུག་ཏོར་འཁྱིལ་ཞིང་མཐོ་བ༔ གསལ་སྟོང་ཕྱག་གཉིས་མཉམ་བཞག་ཟུང་གིས་འཇུག་པ༔
མི་འགྱུར་ཏིང་ངེ་འཛིན་བརྟན་པའི་ཞབས་གཉིས་སྐྱིལ་མོ་ཀྲུང་གིས་བཞུགས་ཏེ༔ གཟི་བརྗིད་ཉི་མ་འབུམ་གྱི་མདངས་མངའ་འོད་ཀློང་གོང་བུ་རབ་ཏུ་རྒྱས་ཏེ༔ ཕྱོགས་བཞི་པདྨ་འདབ་བཞི་ལ་ཡེ་ཤེས་བཞི་སྦྱོར་གྱི་ཐིག་ལེ་ཟེར་ཕྲེང་དང་བཅས་པའོ༔ ཐུགས་ཀར་ཧྲཱིཿཡིག་དམར་པོའི་མཐར་སྔགས་ཕྲེང་འཁོར་བས༔ ལུས་ཕྱི་ནང་ཐམས་ཅད་གང་༔ ནད་གདོན་སྡིག་སྒྲིབ་དག༔ སླར་ཡང་འོད་ཟེར་འཕྲོས་པས་སྣང་སྲིད་སྣོད་བཅུད་ཀྱི་ཚེ་བསོད་བཀྲག་མདངས་ཐམས་ཅད་འུབ་ཀྱིས་བསྡུས་ནས༔ ཐུགས་ཀའི་ཧྲཱིཿལ་ཐིམ་པས༔ གཟི་བརྗིད་དང་མཐུ་སྟོབས་རྒྱས་ཤིང་༔ ཀུན་གཞི་རྒྱུ་ཡི་རིག་པ་མངོན་དུ་གྱུར ་པར་བསམ༔
སྔགས་རླུང་འབྱུང་འཇུག་ལ་བསྟུན་ཏེ་ཕྱི་ནང་རླུང་ལ་ཚར་རེ་རེ་ཡིད་བཟླས་བྱ༔ ཨོཾ་ཨ་མི་དྷེ་ཝ་ཧྲཱིཿ ཞེས་པའི་སྔགས་ལྷག་ཆད་མེད་པ་སྒྲ་མ་ཉམས་པ་གཅེས༔ ཡང་སྤྲོས་པ་ལྟར་ན༔ དེ་ལྟར་དུ་གསལ་བའི་གནས་གསུམ་ལས་འོད་ཟེར་འཕྲོས་པས༔ འོག་མིན་འཐུག་པོ་བཀོད་པའི་ཞིང་ཁམས་ནས༔ ཆོས་སྐུ་སྣང་བ་མཐའ་ཡས་ལ་འཁོར་སངས་རྒྱས་བྱང་སེམས་རྣམས་ཀྱིས་བསྐོར་བ་སྤྱན་དྲངས༔ ཨོཾ་བཛྲ་ས་མ་ཡ་ཕཻཾ་ཕཻཾ༔ སྤྱན་འདྲེན་པ་ནི༔ ཧཱུྃ༔
འོག་མིན་ལྷུན་གྲུབ་ཞིང་ཁམས་ནས༔ ཆོས་སྐུ་སྣང་བ་མཐའ་ཡས་ལ༔ སངས་རྒྱས་བྱང་སེམས་ཚོགས་ཀྱིས་བསྐོར༔ གནས་འདིར་སྤྱན་འདྲེན་གཤེགས་སུ་གསོལ༔ ཨོཾ་བཛྲ་ས་མཱ་ཡ་ཛ་ཛཿ བཞུགས་སུ་གསོལ་བ་ནི༔ ཧཱུྃ༔ མ་སྐྱེས་སྐྱོན་བྲལ་པདྨ་ཉི་ཟླའི་གདན༔ མི་ཤིགས་འཁོར་ལོ་རྒྱས་པའི་ཁྲི་སྟེང་དུ༔ སྣང་མཐའ་ཆོས་སྐུ་ཡེ་ཤེས་ལྷ་ཚོགས་རྣམས༔
ཆུ་ཟླ་ལྟ་བུར་རྙོག་མེད་བརྟན་པར་བཞུགས༔ ཨོཾ་བཛྲ་ས་མ་ཡ་ཏིཥྛ་ལྷན༔ ཕྱག་འཚལ་བ་ནི༔ ཧཱུྃ༔ སྐྱེ་མེད་སྙིང་པོ་སྒྱུ་མའི་ངང་ཚུལ་ཅན༔ ཁ་དོག་བྲལ་ཡང་མ་འགགས་སྣ་ཚོགས་འཆར༔ ཀུན་རྒྱུ་ཤེས་རབ་འོད་ཀྱི་དྲྭ་བའི་སྐུ༔ སྣང་མཐའ་འོད་མི་འགྱུར་ལ་ཕྱག་འཚལ་ལོ༔ ཨོཾ་ན་མོ་པཱུ་རུ་ཤ་ཡ་ཧོཿ མཆོད་པ་ནི༔
ཧཱུྃ༔ ཕྱི་ཡུལ་ཚོགས་དྲུག་མཆོད་སྤྲིན་ལྷ་མོའི་གར༔ གནས་ལུགས་ངོ་བོ་དྲན་རིག་སྤྲིན་ཕུང་གཏིབས༔ ཡེ་གྲོལ་རང་བྱུང་སྒྱུ་མའི་རོལ་རྩེད་འདི༔ སྣང་མཐའ་ཆོས་ཀྱི་སྐུ་ལ་འབུལ་བར་བགྱི༔ ཨོཾ་བཛྲ་ཨ་མྲྀ་ཏ་རཀྟ་བྷ་ལིངྟ་སརྦ་པཱུ་ཛ་ཁཱ་ཧི༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་པཱུ་ཛ་ཁཱ་ཧི༔ དེ་ནས་བསྟོད་པ་ནི༔ ཧཱུྃ་ཧྲཱིཿ དབྱིངས་རིག་འོད་སྟོང་རྫུ་འཕྲུལ་དྲྭ་བའི་གར༔
ཀ་དག་དང་པོ་ཀུན་གཞི་རིག་པའི་རྒྱལ༔ སྐལ་བཟང་ཐོག་མའི་མགོན་པོ་འོད་མི་འགྱུར༔ སྣང་མཐའ་ཆོས་ཀྱི་སྐུ་ལ་ཕྱག་འཚལ་བསྟོད༔ ཅེས་སྤྲོས་པ་ལྟར་ན་མཚམས་འདིར༔ ཧོཿ རང་རིག་བླ་མ་ཆོས་སྐུ་འོད་མི་འགྱུར༔ ཐུགས་ཀར་ཧྲཱིཿཡིག་དམར་པོའི་མཐའ་སྐོར་དུ༔ ཨ་མི་དྷེ་ཝའི་སྔགས་ཕྲེང་གཡས་སུ་འཁོར༔ ལུས་ཀུན་ཁྱབ་སྟེ་བདེ་གསལ་མི་རྟོག་ངང་༔ འབྱུང་འཇུག་རླུང་གི་རང་སྔགས་སྒྲོག་པར་གྱུར༔
ཨོཾ་ཨ་མི་དྷེ་ཝ་ཧྲཱིཿ ཞེས་པས་བསྒྲུབ༔ ཤམ་བུ་ལས་བཞི་ལྟར་སྤྱི་མཐུན་བྱ༔ དེ་ནས་སྒྲུབ་པ་གྲོལ་ཏེ་ཏིང་ངེ་འཛིན་གྱི་དབང་བླང་བ་ནི༔ བུམ་པ་གནས་ལྔར་བཞག་ལ༔ ཧཱུྃ༔ ཆོས་དབྱིངས་སྐྱེ་མེད་རང་བྱུང་ཕོ་བྲང་ནས༔ བསྐྱེད་པའི་སྣ་ཚོགས་ཟློས་གར་དཀྱིལ་འཁོར་ལྷ༔ དོན་གཉིས་ལས་བཞིའི་ཕྲིན་ལས་ཤུགས་ཕྱུང་ནས༔ ཡེ་ཤེས་ལྔ་ཡི་དབང་མཆོག་བསྐུར་དུ་གསོལ༔
ཨོཾ་ཀཱ་ཡ་ཝཱཀྐ་ཙིཏྟ་སིདྡྷི་ཧཱུྃ༔ ཞེས་པས་དབང་བླང་༔ དཀྱིལ་འཁོར་བསྡུ༔ བཀྲ་ཤིས་བརྗོད༔ བསྔོ་སྨོན་བྱ༔ རྗེས་སྟོང་ཉིད་ངང་ལ་མཉམ་པར་བཞག༔ ས་མ་ཡ༔ ཨེ་མ་བདག་འདྲ་པདྨ་འབྱུང་གནས་ཀྱིས༔ མ་འོངས་རྗེས་འཇུག་སྐལ་ལྡན་དོན༔ རིགས་བདག་ཆོས་སྐུའི་སྒྲུབ་ཐབས་བཞག༔
ལྔ་བརྒྱ་ཉི་ཤུའི་མགོ་ཚུགས་ཚེ༔ རྩ་གསུམ་གླིང་དང་འཕྲད་པར་ཤོག༔ གཏེར་སྲུང་གཟའ་མཆོག་ཀི་ཀང་རྒྱ༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཨུ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་ལྕགས་གླང་ལོར་སྦས་ཡུལ་པདྨ་ཤེལ་ཕུག་ནས་ཁྲོམ་གཏེར་དུ་བགྱིས་ཏེ་གདན་དྲངས་ཤིང་༔
གསང་སྔགས་ཆོས་གླིང་དུ་ཤོག་སེར་ནས་བསྒྱུར་རོ།། །། ཐུགས་རྗེ་ཆེན་པོ་འཁོར་འདས་ཟིལ་གནོན་ལས༔ ལོངས་སྐུ་ལྟར་སྒྲུབ་ཐབས་པདྨའི་ཕྲེང་བ་བཞུགས་སོ༔ ཐུགས་རྗེ་ཆེན་པོ་འཇིག་རྟེན་དབང་ཕྱུག་སྐུ་ལ་འདུད༔ ས་མ་ཡ༔ ཨེ་མ་ཡང་སྙིང་འདུས་པ་ལས༔ འཕགས་མཆོག་ནམ་མཁའི་རྒྱལ་པོ་ཉིད༔ ལོངས་སྐུ་ལྟ་བུར་སྒྲུབ་ཐབས་བསྟན༔ སྔོན་འགྲོ་ལས་ཀྱི་རིམ་པ་ནི༔ དབེན་ཞིང་སྤྲོ་ལ་དགེ་བའི་ཡུལ༔
བཀྲ་ཤིས་ཡིད་འོང་བྱིན་ཆགས་གནས༔ རྒྱུད་དང་མཐུན་པའི་ས་ཕྱོགས་སུ༔ ཡར་ཚེས་དགེ་བའི་ཉིན་དག་ལ༔ དཀྱིལ་འཁོར་སྤྱི་མཐུན་གཞུང་བཞིན་གདབ༔ དབུས་སུ་པདྨ་འདབ་བརྒྱད་བྲིས༔ དཀར་སེར་དམར་ལྗང་ལྷ་ཡི་མདོག༔ ཚོམ་བུ་ས་བོན་ཞིབ་ཏུ་བཀོད༔ མུ་ཁྱུད་འཇའ་འོད་གུར་ཀྱང་བྲིས༔ ལོངས་སྐུའི་འདྲ་འབག་གསུང་རྟེན་བཀྲམ༔ བུམ་པ་རྒྱན་དང་སྔགས་ཕྲེང་བཅས༔
རིགས་ལྔ་མེ་ལོང་ཤེལ་རྡོ་དང་༔ དམ་རྫས་སྨན་རཀ་ཕུད་ཀྱང་བཤམ༔ གཏོར་མ་རིན་ཆེན་ནོར་བུའི་གཟུགས༔ པད་འདབ་བརྒྱད་ཀྱིས་བསྐོར་བ་ལ༔ འཁོར་ཡང་བཤོས་ཆུང་བརྒྱད་ཀྱིས་བསྐོར༔ རྩེ་མོར་ཕྱག་མཚན་མཛེས་ཚོན་སྤྲས༔ གཞན་ཡང་ཕྱི་ནང་མཆོད་པ་བཤམས༔ ལས་བྱང་དག་ནས་སྔོན་འགྲོ་བླང་༔ སྔགས་བཟླས་གྲུབ་རྟགས་ཆོས་སྐུ་ལྟར༔ གཞན་རྣམས་ཐམས་ཅད་སྤྱི་དང་མཐུན༔
ས་མ་ཡ༔ དེ་ཡང་ཐུགས་རྗེ་ཆེན་པོ་སྒྲུབ་པར་བརྩོན་པ་ནི༔ རྫས་དང་ལག་ལེན་རྣམས་ཞིབ་ཏུ་ཁྲིད༔ དབང་དང་རྒྱུད་ཀྱིས་ཕྱུག་པར་བྱེད༔ མྱོང་གྲོལ་སྤྱི་སྨན་ལྟར་རིལ་བུའམ་འདིག་གུ་གང་རུང་བྱས་ལ་སྒྲུབ་རྫས་བརྩམ༔ དེ་ཡང་ལོངས་སྐུ་ཕྱི་ནང་གི་སྒྲུབ་པ༔ ཕྱི་ལྟར་ན་བསྐྱེད་རིམ་སྒྱུ་མའི་སྐུ༔ ཀུན་རྫོབ་ཐབས་ལ་བརྟེན་པ་སྟེ༔ མཆོད་པ་དང་དཀྱིལ་འཁོར་རྒྱས་པ་བཤམ༔ ནང་ལྟར་ན་རྫོགས་རིམ་འོད་གསལ་ལ་བརྟེན་པ༔
རང་ལུས་ལྷ་ཡི་ཕོ་བྲང་གདོད་ནས་གཉུག་མར་གནས་པ་དེ་ཐོག་ཏུ་རང་བྱུང་རང་ཤར་ལ་སྤྲོས་མེད་ལྟར་མཆོད་པ་དང་དཀྱིལ་འཁོར་མ་གྲུབ་ཀྱང་རང་ཚང་ཡིན༔ གསང་བ་ཕྱི་ནང་ཟུང་དུ་འཇུག་པ༔ བདག་མདུན་དབྱེར་མེད་དང་༔ བསྐྱེད་རྫོགས་ཟུང་འཇུག་ཞེས་པས༔ ཕྱི་ལྟར་བསོད་ནམས་རྒྱུ་ཡིས་ཚོགས་བསགས་མཆོད་པ་བཤམ༔ འབྲས་བུ་ཡེ་ཤེས་ཀྱིས་ཚོགས་བསགས་བསྐྱེད་རྫོགས་སྔགས་བཟླས་སོགས་གཞུང་བཞིན་བྱ་བ་ལོངས་སྐུ་ལྟར་སྒྲུབ་པ་འབྲིང་པོ་འདིའི་ལུགས༔ རྟོགས་པ་ཡང་འབྲིང་པོས་ཉམས་ལེན་དུ་འདོད༔ དངོས་གཞི་དཀྱིལ་འཁོར་ལ་འཇུག་པ་ནི༔ དང་པོ་སྐྱབས་ཡུལ་སྔོན་འགྲོ་སོང་ནས༔ མཆོད་པ་བྱིན་རླབས་ལ་སོགས་གཞུང་ཆེན་མོ་ནས་བླང་༔
དཀྱིལ་འཁོར་ལ་འཇུག་པ་ནི༔ ཕྱི་ནང་དོན་དང་ལྡན་པའི་ངང་ནས༔ ཧཱུྃ༔ སྟོང་པའི་ངང་ལས་སྣང་སྲིད་ཟང་ཐལ་ཀློང་༔ ཁྱབ་བརྡལ་རང་བཞིན་འབྱུང་ལྔ་བསྣོལ་བ་ཡི༔ ལྷུན་གྲུབ་གསལ་སྟོང་འོད་ཀྱི་གཞལ་ཡས་ཁང་༔ གྲུ་བཞི་སྒོ་རྫོགས་རྒྱན་དང་རྟ་བབས་མཛེས༔ རིན་ཆེན་ཏོག་མཛེས་འཇའ་ཟེར་འོད་ཀློང་གཏིབས༔ དེ་དབུས་སྣ་ཚོགས་པདྨ་ཉི་ཟླའི་སྟེང་༔ ཧྲཱིཿལས་འཇིག་རྟེན་དབང་ཕྱུག་སྤྱན་རས་གཟིགས༔
སྐུ་མདོག་དཀར་གསལ་ཞལ་གཅིག་ཕྱག་བཞི་པ༔ རིན་ཆེན་ཐོར་ཚུགས་ལོངས་སྐུའི་དབུ་རྒྱན་ལ༔ སྣ་ཚོགས་དར་གྱི་ཅོད་པན་དབྱིངས་ལ་བསྐྱོད༔ ཞི་འཛུམ་མཛེས་ལྡན་ཐུགས་རྗེས་ཕྱོགས་བཅུར་གཟིགས༔ གཡས་གཡོན་དང་པོ་ཤེལ་ཕྲེང་པད་དཀར་འཛིན༔ འོག་མ་གཉིས་ཀྱིས་ནོར་བུ་ཐལ་མོ་སྦྱར༔ སྐུ་སྟོད་ལྷ་རྫས་དར་སྔོན་རྒྱན་གྱིས་བཀླུབས༔ སྐུ་སྨད་དར་དམར་མཛེས་པའི་ཨང་རག་གསོལ༔ རིན་ཆེན་སྣ་ཚོགས་རྒྱན་གྱིས་ལེགས་པར་སྤྲས༔ རྡོ་རྗེ་སྐྱིལ་ཀྲུང་མངོན་རྫོགས་རྒྱལ་པོའི་ཚུལ༔
སྣང་སྟོང་འཇའ་ལུས་སྒྲིབ་མེད་གསལ་བར་བསྒོམ༔ ཧཱུྃ༔ ཤར་ཕྱོགས་པད་འདབ་ཚོམ་བུའི་གདན་སྟེང་དུ༔ ཐུགས་རྗེ་ཆེན་པོ་ཁ་སརྤ་ཎི་མཐིང་༔ ལོངས་སྐུའི་ཆ་ལུགས་མཛེས་འཛུམ་རྒྱན་གྱིས་སྤྲས༔ ཕྱག་གཡས་མཆོག་སྦྱིན་གཡོན་པས་སྐྱབས་སྦྱིན་ཚུལ༔ གཡས་བསྐུམ་གཡོན་བརྐྱང་ཕྱེད་སྐྱིལ་སྟབས་ཀྱིས་བཞུགས༔ ཧཱུྃ༔ ལྷོ་ཕྱོགས་པད་འདབ་ཚོམ་བུའི་གདན་སྟེང་དུ༔ ཐུགས་རྗེ་ཆེན་པོ་ས་སྙིང་སྐུ་མདོག་སེར༔
དགྱེས་བཞད་མདངས་མངའ་ལོངས་སྐུའི་རྒྱན་གྱིས་སྤྲས༔ ཕྱག་གཡས་ཆོས་འཆད་གཡོན་པས་མཉམ་བཞག་ཅན༔ གཡས་བརྐྱང་གཡོན་བསྐུམ་ཕྱེད་སྐྱིལ་སྟབས་ཀྱིས་བཞུགས༔ ཧཱུྃ༔ ནུབ་ཕྱོགས་པད་འདབ་ཚོམ་བུའི་གདན་སྟེང་དུ༔ ཐུགས་རྗེ་ཆེན་པོ་ནམ་མཁའི་རྒྱལ་པོ་དམར༔ མཛེས་ཆགས་འཛུམ་ལྡན་ལོངས་སྐུའི་རྒྱན་སྤྲས་ལྡན༔ ཕྱག་གཉིས་ལས་ཀྱི་ཕྱག་རྒྱ་ཐུགས་ཀར་བསྣོལ༔ ཞབས་གཉིས་རྡོ་རྗེ་སྐྱིལ་མོ་ཀྲུང་གིས་བཞུགས༔ ཧཱུྃ༔
བྱང་ཕྱོགས་པད་འདབ་ཚོམ་བུའི་གདན་སྟེང་དུ༔ ཐུགས་རྗེ་ཆེན་པོ་འཁོར་ལོས་བསྒྱུར་རྒྱལ་ལྗང་༔ ཁྲོ་འཛུམ་མཛེས་ལྡན་ལོངས་སྐུའི་རྒྱན་གྱིས་སྤྲས༔ ཕྱག་གཡས་མཆོག་སྦྱིན་གཡོན་པས་ཟིལ་གནོན་ཅན༔ ཞབས་གཉིས་གཤིབ་ཅིང་ལྡེམ་པའི་ཚུལ་གྱིས་བཞུགས༔ ཐམས་ཅད་ཤེལ་ཕྲེང་པད་དཀར་མཛེས་ཚུལ་བསྣམས༔ གསལ་སྟོང་གཟི་འབར་མ་བཅོས་ལྷང་ངེར་གསལ༔ ཧཱུྃ༔ མཚམས་བཞི་པད་འདབ་ཚོམ་བུའི་གདན་སྟེང་དུ༔ རྒྱལ་ཡུམ་སྒྲོལ་མ་དཀར་སེར་དམར་ལྗང་མཐིང་༔
མཉེན་ལྕུག་འཁྲིལ་ལྡེམ་གར་སྒེག་མཛེས་པ་མོ༔ རལ་པའི་ཐོར་ཚུགས་རིགས་ལྔའི་རྒྱན་གྱིས་སྤྲས༔ ཞལ་འཛུམ་མདངས་ལྡན་ནུ་མ་བྷ་ག་རྒྱས༔ ཕྱག་གཡས་མཆོག་སྦྱིན་གཡོན་པས་སྐྱབས་སྦྱིན་མཛད༔ སྣ་ཚོགས་མཛེས་ལྡན་འགྲེང་ཐབས་ཚུལ་གྱིས་བཞུགས༔ ཧཱུྃ༔ གཞན་ཡང་ཕྱི་ནང་སྒོ་སྐྱོང་ལ་སོགས་པ༔ དཀྱིལ་འཁོར་གསང་བའི་ལྷ་ཚོགས་མ་ལུས་རྣམས༔ ཆུ་ཟླ་དང་ནི་འཇའ་ཚོན་ལྷགས་པ་ལྟར༔ གསལ་སྟོང་མ་བཅོས་སྤྲོས་བྲལ་ངང་ལ་བསྐྱེད༔
ལྷུན་གྲུབ་རང་ཤར་ལྷ་ཚོགས་གཙོ་འཁོར་གྱི༔ ཐུགས་ཀར་ཧྲཱིཿདང་ཏཱཾ་ཡིག་གསལ་བའི་མཐར༔ སྔགས་ཕྲེང་ཟེར་ཐག་ལུ་གུ་རྒྱུད་སྦྲེལ་ལྟར༔ གཡས་གཡོན་འཁོར་བས་ཕྱི་ནང་སྡིག་སྒྲིབ་དག༔ ལུས་ཀུན་ཁྱབ་པས་མཆོག་ཐུན་དངོས་གྲུུབ་ཐོབ༔ སླར་འཕྲོས་ཕྱོགས་བཅུའི་སངས་རྒྱས་བྱང་སེམས་མཆོད༔ ཚུར་འདུས་བྱིན་རླབས་གཟི་བརྗིད་བདག་ལ་ཐིམ༔ འཇའ་ལུས་དཔལ་འབར་རྡོ་རྗེའི་སྐུ་རུ་གྱུར༔ ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ་ཧྲཱིཿ
ཨོཾ་ཨཱརྻ་ཏཱ་རེ་ཏུ་རེ་སྭཱ་ཧཱ༔
གཅིག་དྲིལ་སྒྲུབ་སྔགས་ནི༔ ཨོཾ་ལོ་ཀི་ཤྭ་ར་ཏཱཾ་ཏུ་ཏཱ་རེ་ཧཱུྃ་ཕཊ྄ཿ ཅེས་པའི་སྔགས་ཕྲེང་རྣམས་རྒྱུད་ལྟར་ཕོ་གཡས་མོ་གཡོན་དུ་འཁོར་བར་བསམ༔ ཡབ་ཡུམ་སོ་སོར་ཕྲལ་བ་གོང་གི་སྔགས་ལྟར་ལ༔ གཉིས་མེད་སྒྲུབ་པ་གཅིག་སྒྲིལ་ལྟ་བུར་གཡས་སུ་འཁོར་ཀྱང་རུང་༔ སྔགས་ཀྱང་བྱ་རྒྱུད་སྤྱོད་རྒྱུད་གཡས་སུ་འཁོར༔ བླ་མེད་རྣལ་འབྱོར་གཡོན་དུ་འཁོར་ཀྱང་རུང་༔ ཡང་ལོངས་སྐུའི་སྒྲུབ་པ་སྤྲོས་བཅས་འདོད་ན༔ ལས་བྱང་རྒྱས་པ་ནས་སྤྱན་འདྲེན་བསྟོད་པ་བླང་བར་བྱ༔
སྤྱིར་སྒྲུབ་པ་སྤྱི་མཐུན་ལྟར་ན་བསྡུས་པ་སྤྲོས་མེད་ལྟར་འདོན༔ འོན་ཀྱང་གང་ཟག་རབ་འབྲིང་གི་དབང་པོ་དང་བསྟུན་ཏེ་བསྒྲུབ་པར་བྱ༔ དམིགས་པའི་འཛབ་དགོངས་མོས་ན་ལས་བྱང་ནས་བླང་༔ སྒྲུབ་པ་གྲོལ་ནས་དབང་བཞི་ཡང་གཞུང་ལྟར་བྱ་ཡང་རུང་༔ སྤྲོས་མེད་ལྟར་ན༔ སྐུ་གསུམ་ཡིག་འབྲུས་དབང་བླང་༔ རྗེས་བསྔོ་སྨོན་སོགས་རྒྱས་གདབ་པར་བྱ༔ ས་མ་ཡ༔ ཨེ་མཿ བདག་འདྲ་པདྨ་འབྱུང་གནས་ཀྱིས༔
ལོངས་སྐུ་ལྟ་བུའི་སྒྲུབ་པ་བཞག༔ ལྔ་བརྒྱ་དུས་ཀྱི་ཐ་མ་ལ༔ ས་རྟགས་ལུང་བསྟན་མཐུན་པའི་ཚེ༔ ལོ་ཙཱ་སངས་རྒྱས་ཡེ་ཤེས་ཀྱི༔ རྣམ་སྤྲུལ་ཨོ་རྒྱན་རྩ་གསུམ་གླིང་༔ ལས་ཅན་ཐུགས་སྲས་དེ་ཉིད་ལ༔ ཆོས་འདི་སྤྲོད་ཅིག་ཀི་ཀང་རྒྱ༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔
སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཐིམ་རྒྱ༔ སྤེལ་རྒྱ༔ བདག་འདྲ་ཨོ་རྒྱན་རྩ་གསུམ་གླིང་པས། གླང་ལོར་སྦས་ཡུལ་པདྨ་ཤེལ་ཕུག་ནས་གདན་དྲངས་ཤིང་ཤོག་སེར་ནས་ཞལ་བསྒྱུར་བ་དགེ་ལེགས་འཕེལ།། །། ཐུགས་རྗེ་ཆེན་པོ་འཁོར་འདས་ཟིལ་གནོན་ལས༔ སྤྲུལ་སྐུ་ཧེ་རུ་ཀ་ལྟར་སྒྲུབ་ཐབས་བཞུགས་སོ༔
དབང་ཆེན་ཧེ་རུ་ཀ་ལ་འདུད༔ ས་མ་ཡ༔ ཨེ་མ་ཡང་སྙིང་འདུས་པ་ལས༔ ལོངས་སྐུ་ཆོ་རོལ་རྩལ་ཆེན་གྱིས༔ གཉིས་མེད་ཧེ་རུ་ཀ་པར་སྤྲུལ༔ རབ་ཁྲོས་སྤྲུལ་སྐུ་ཁྲོ་བོའི་རྒྱལ༔ རྟ་ནག་ལྕགས་རལ་སྒྲུབ་པའི་ཐབས༔ དུས་དང་གནས་སྐབས་ཆ་རྐྱེན་ཏེ༔ དང་པོ་བཅའ་གཞིའི་རིམ་པ་ནི༔ དཀྱིལ་འཁོར་མཐིང་ནག་དལ་ཀྱང་བཅག༔
ཐིག་གདབ་ལས་རིམ་སྤྱི་མཐུན་བྱ༔ དབུས་སུ་ལྟེ་བ་ཆོས་འབྱུང་དང་༔ ཕྱི་རོལ་རྩིབས་ཆེན་བཞི་རུ་བྱ༔ ཚོམ་བུ་ལྷ་མདོག་ལེགས་པར་བཀོད༔ གཞན་ཡང་སྐུ་འབག་རྟེན་སོགས་བཀྲམ༔ བུམ་པ་རྣམ་རྒྱལ་རྫས་ཀྱིས་གཏམས༔ སྨན་རཀ་དང་ནི་ཕྱི་མཆོད་བསྒྲིག༔ གཏོར་མ་ཟླུམ་པོ་ཟུར་གསུམ་པ༔ ལྟེ་བར་ཆོས་འབྱུང་གདེངས་ཀ་ཅན༔ པད་འདབ་བཞི་དང་གཏོར་ཟུར་བཞི༔
ལེགས་པར་བསྐོར་ཏེ་བྷནྡྷར་བསྐྱིལ༔ རྩེ་མོར་མེ་རི་དག་ཀྱང་འཛུགས༔ མཐིང་ནག་གུར་ཕུབ་སྤྱན་གཟིགས་བཀྲམ༔ གཞན་ཡང་སྤྱི་མཐུན་ཞལ་ཤེས་གཅེས༔ ས་མ་ཡ༔ དེ་ཡང་དཀྱིལ་འཁོར་དུ་འཇུག་པ་ནི༔ རང་ཉིད་སྐད་ཅིག་དཔའ་བོ་རྟ་མགྲིན་དུ་གསལ་ཏེ༔ སྔགས་ཕྲེང་རྣམས་ལྷ་རང་རང་གི་ཐུགས་ཀར་འཁོར་བར་བསྒོམ༔ ཡང་སྤྲོས་པ་བྱ་ན་སྔོན་འགྲོ་ལོངས་སྐུའི་ཆོ་ག་ནས་བླངས་ཤིང་མཆོད་པ་བྱིན་གྱིས་བརླབ༔ དངོས་གཞི་ལ་འཇུག་པ་བདག་མདུན་དབྱེར་མེད་ངང་ནས༔
ཧཱུྃ༔ སྟོང་པའི་ངང་ལས་ཨེ་ནམ་མཁའ་མཐིང་ནག་རྒྱ་གྲམ་རླུང་གིས་བཏེགས་ཤིང་འབྱུང་བ་བསྣོལ་བརྩེགས་སུ་ཆགས་པའི་སྟེང་དུ༔ བྷྲཱུྃ་ལས་ས་གཞི་སྨུག་ནག་དུར་ཁྲོད་ཀྱི་བཀོད་པ་ཤིན་ཏུ་འཇིགས་པ༔ དེ་ཡི་དབུས་སུ་བྷནྡྷ་སྐམ་རློན་གྱི་ཕོ་བྲང་མཚན་ཉིད་ཡོངས་སུ་རྫོགས་པ༔ བསྐལ་པའི་མེ་རི་དམར་ནག་འཁྲིགས་པའི་དབུས་སུ༔ པཾཿལས་པདྨ་དང་རཾ་ལས་ཉི་མའི་དཀྱིལ་འཁོར་ཆེར་འབར་བ༔ རྒྱལ་བསེན་ཕོ་མོ་གན་རྐྱལ་དུ་བསྣོལ་བའི་སྟེང་དུ༔ ཡི་གེ་ཧཱུྃ་མཐིང་ནག་ལས་འོད་ཟེར་ཕྱོགས་བཅུར་འཕྲོས༔ དགྲ་བགེགས་འབྱུང་པོ་གདུག་པའི་ཚོགས་ཐམས་ཅད་ཚར་བཅད༔ འོད་ཟེར་ཚུར་འདུས་ཧཱུྃ་ལ་ཐིམ༔
ཧཱུྃ་དེ་ཡོངས་སུ་གྱུར་པ་ལས༔ བདག་ཉིད་དཔལ་ཆེན་ཁྲོ་རྒྱལ་ཧེ་རུ་ཀཿ སྐུ་མདོག་མཐིང་ནག་ཞལ་གཅིག་ཕྱག་གཉིས་པ༔ ཤིན་ཏུ་ཁྲོས་པའི་ཞལ་གདངས་ཤིང་ལྗགས་འདྲིལ་བ༔ མཆེ་བ་གངས་རི་ལྟར་གཙིགས་པ༔ སྤྱན་གསུམ་སྡང་མིག་གློག་ལྟར་འཁྱིལ་ཞིང་༔ སྨ་ར་དང་སྨིན་མ་དུས་མཐའི་མེ་ལྟར་འབར་བ༔ དབུ་སྐྲ་དམར་སེར་གྱེན་དུ་འཁྱིལ་བའི་གསེབ་ནས་རྟ་མགོ་ལྗང་ཞུར་རྟ་སྐད་ལྷང་ལྷང་འཚེར་བ༔ ཐོད་སྐམ་གྱི་དབུ་རྒྱན༔ སྦྲུལ་ནག་གི་སྐྲ་ཆིངས༔
དར་ནག་གི་ཅོད་པན་སོགས་རྒྱན་དུ་མས་སྤྲས་པ༔ ཕྱག་གཡས་གནམ་ལྕགས་ཀྱི་རལ་གྲི་ཀླད་ལ་ཕྱར་བས༔ དགྲ་བགེགས་དུམ་བུར་གཏུབ་པ༔ གཡོན་པས་འཛིན་བྱེད་མེ་ཡི་ལྕགས་ཀྱུས་དམ་ཉམས་གདུག་པའི་སྙིང་རྩ་འདྲེན་པ༔ སྐུ་ལ་དུར་ཁྲོད་ཆས་བརྒྱད་ཀྱིས་བརྒྱན་ཅིང་༔ དར་ནག་གི་བེར་ཆེན་གསོལ་བ༔ ཞབས་གཉིས་གྱད་ཀྱིས་དོར་སྟབས་བགྲད་ཅིང་དམ་སྲིའི་སྙིང་ཁར་བརྫིས་པས་ས་གསུམ་རབ་ཏུ་སྔངས་པ༔

བསྐལ་པའི་མེ་དཔུང་འབར་བའི་ཀློང་དུ་གསལ་བར་གྱུར༔ གཙོ་བོའི་ཤར་དུ་དམ་སྲི་དང་པད་ཉིའི་གདན་ལ་ཞི་བའི་རྟ་མགྲིན་དཀར་པོ༔ ལྷོར་གྲེ་བོ་དང་པད་ཉིའི་གདན་ལ་རྒྱས་པའི་རྟ་མགྲིན་སེར་པོ༔ ནུབ་ཏུ་འབྱུང་པོ་དང་པད་ཉིའི་གདན་ལ་དབང་གི་རྟ་མགྲིན་དམར་པོ༔ བྱང་དུ་ཀླུ་སྲིན་དང་པད་ཉིའི་གདན་ལ་དྲག་པོའི་རྟ་མགྲིན་ལྗང་ནག༔ དེ་རྣམས་ཀྱང་གཙོ་བོའི་ཆ་ལུགས་དང་མཐུན་པ༔ བསྐལ་པའི་མེ་དཔུང་རབ་ཏུ་འཁྲིགས་པའི་ཀློང་དཀྱིལ་དུ་གསལ་བའོ༔ གཙོ་འཁོར་རྣམས་ཀྱི་དཔྲལ་བར་ཨོཾ༔ མགྲིན་པར་ཨཱཿ ཐུགས་ཀར་ཧཱུྃ༔ དེ་ལས་འོད་ཟེར་འཕྲོས་པས་དབང་ཆེན་རོལ་པའི་དུར་ཁྲོད་ཆེན་པོ་ནས༔
བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས༔ ཨོཾ་བཛྲ་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ ཕཻཾ་ཕཻཾ་ཨ་བེ་ཤ་ཡ་ཨ་ཨཱཿ དམ་ཚིག་པ་དང་དབྱེར་མེད་པར་གྱུར༔ ཞེས་གསོལ་བ་བཏབ་བས་དབང་བསྐུར་སྐུ་གང་དྲི་མ་དག༔ ཆུ་ཡི་ལྷག་མ་ཡར་ལུད་པ་ལས༔ སྣང་བ་མཐའ་ཡས་ཀྱིས་དབུ་བརྒྱན་པར་གྱུར༔ ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཨཱཿཧཱུྃ༔ ཞེས་པས་དབང་བསྐུར་ཞིང་བཞུགས་པར་བསམ༔
ཨོཾ་པདྨ་ཀ་མ་ལ་ཡེ་སཏྭཾ༔ མཆོད་པ་འབུལ་བ་ནི༔ ཧྃའུ༔ དཀྱིལ་འཁོར་གྱི་ལྷ་རྣམས་ཀྱི་ལྗགས་རྡོ་རྗེའི་སྦུ་གུ་ཅན་གྱིས་མཆོད་པའི་བཅུད་དྲངས་ཏེ་གསོལ་བས༔ མཉེས་ཤིང་ཚིམ་པར་གྱུར་ཏེ་སྐུ་གསུང་ཐུགས་ཀྱི་དམ་ཚིག་ཉམས་ཆག་སེལ་ཞིང་ཐུགས་དམ་བསྐང་བར་མཛད་དུ་གསོལ༔ ཨོཾ་བཛྲ་ཀྲོ་ཏ་ཧྱ་གྷྲྀ་ཝ་ཧཱུྃ་ཕཊ྄ཿ ཨོཾ་བཛྲ་ཀྲོ་ཏ་ཙ་ཏུར་གྷྲྀ་ཝ་ཧཱུྃ་ཕཊ྄ཿ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཁ་ཁ་ཁཱ་ཧི༔ དགྲ་བགེགས་ཀྱི་མ་ཧཱ་མཾ་ས་རཀྟ་གོ་རོ་ཙ་ན་བ་སུ་ཏ་ཁ་ཁ་ཁཱ་ཧི༔
ཞེས་ལན་གསུམ་གྱིས་འབུལ༔ དེ་ནས་བདུད་རྩི་ལག་མཆོད་འབུལ་བ་ནི༔ ཨོཾ་ཨཱཿཧཱུྃ༔ མཆོད་དོ་ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་བོ༔ ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས་འཕགས་མཆོག་དགེ་འདུན་ཐམས་ཅད་ཀྱི་མངའ་བདག་གྱུར་པ་དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱཿཧཱུྃ༔ གཞན་ཡང་རིགས་ཀྱི་བདག་པོ་ཆོས་སྐུ་སྣང་བ་མཐའ་ཡས་ཀྱི་ཞལ་དུ་ཨོཾ་ཨཱཿཧཱུྃ༔ ལོངས་སྐུ་འཕགས་མཆོག་སྤྱན་རས་གཟིགས་ཀྱི་ཞལ་དུ་ཨོཾ་ཨཱཿཧཱུྃ༔ སྤྲུལ་སྐུ་ཧེ་རུ་ཀ་དབང་ཆེན་རྟ་མགྲིན་ནག་པོ་དཔའ་བོ་ལྷ་ལྔའི་ཞལ་དུ་ཨོཾ་ཨཱཿཧཱུྃ༔ མ་སྲིང་ཡེ་ཤེས་ཀྱི་མཁའ་འགྲོ་མ་བྱེ་བ་འབུམ་གྱི་ཞལ་དུ་ཨོཾ་ཨཱཿཧཱུྃ༔ སླར་ཡང་རིགས་དྲུག་སེམས་ཅན་ཐམས་ཅད་དབང་ཆེན་རྟ་མགྲིན་ཆེན་པོའི་ལྷ་ཚོགས་གསལ་བའི་ཞལ་དུ་ཨོཾ་ཨཱ་ཧཱུྃ༔
ཞེས་བདུད་རྩི་ཕུལ༔ དེ་ནས་བསྟོད་པ་ནི༔ ཧཱུྃ༔ ཆོས་དབྱིངས་རང་བྱུང་ལྷུན་གྲུབ་ཕོ་བྲང་ནས༔ རིག་རྩལ་མངོན་གྱུར་དཔལ་ཆེན་ཧེ་རུ་ཀཿ མཐུ་སྟོབས་གཟི་བྱིན་དུས་མཐའི་མེ་ལྟར་འབར༔ ཕྱི་ནང་གདོན་ཚོགས་འབྱུང་པོ་ཚར་གཅོད་པ༔ དབང་ཆེན་རིགས་ལྔའི་སྐུ་ལ་ཕྱག་འཚལ་བསྟོད༔ ཅེས་བསྟོད་ཅིང་སྙིང་པོ་སྔགས་ཀྱི་སྤྲོ་བསྡུ་ནི༔ དབང་ཆེན་ཁྲོ་རྒྱལ་འབར་བའི་ཐུགས་ཀར་ཡི་གེ་ཧཱུྃ་མཐིང་ནག་གི་མཐའ་བསྐོར་སྔགས་ཕྲེང་མགལ་མེ་ལྟར་འཁོར་བས༔
ལུས་ཀྱི་ཕྱི་ནང་གི་ནད་གདོན་སྡིག་སྒྲིབ་ཐམས་ཅད་བསྲེགས༔ འོད་ཟེར་བ་སྤུའི་བུ་ག་ནས་ཕྱིར་འཕྲོས་པས་སྣོད་བཅུད་བརྟན་ཅིང་གཡོ་བའི་རང་བཞིན་ཐམས་ཅད་མེ་རི་དང་ཁྲོ་བོའི་རང་བཞིན་དུ་གྱུར༔ ཨོཾ་བཛྲ་ཀྲོ་ཏ་ཧྱ་གྷྲྀ་ཝ་ཧཱུྃ་ཕཊ྄ཿ ཨོཾ་བཛྲ་ཀྲོ་ཏ་ཙ་ཏུར་གྷྲྀ་ཝ་ཧཱུྃ་ཕཊ྄ཿ གཅིག་དྲིལ་སྔགས་ནི༔ ཨོཾ་ཧྱ་གྷྲྀ་ཝ་ཀྲོ་ཏ་པཉྩ་ཧཱུྃ་ཕཊ྄ཿ ཅེས་སྔགས་རྣམས་ལྷག་ཆད་མེད་པར་བཟླས༔ ཤམ་བུ་ལས་བཞི་སོགས་སྤྱི་དང་མཐུན༔ སྐབས་སུ་རྒྱལ་བསེན་དམ་བཏགས་ཤམ་བུ་ནི༔ ཨོཾ་བཛྲ་ཏྲི་གྷ་ཏ་ཡ་རྒྱལ་བསེན་གྱི་སྙིང་ལ་བྷྱོ་བྷྱོཿ
བདུད་གཅོད་སྔགས་ནི༔ ཨོཾ་བཛྲ་ཧེ་རཾ་ཏི་དུ་ཤག་ཁ་ལ་ཡམ་བདུད་ཏྲི་མཱ་ར་ཡ་རྦད་རྦད༔ ཅེས་པ་སྔགས་གང་འོས་གཞུང་ལྟར་བཟླས༔ ཚད་ནི་འབུམ་ཕྲག་གཅིག་ལས་མི་ཉུང་བར་བྱ༔ སྒྲུབ་པ་གྲོལ་ཚེ་ལས་གཞུང་ཆེན་མོ་ནས་དབང་བླང་༔ རྗེས་རང་ལ་བསྟིམ་ཞིང་བཀྲ་ཤིས་བསྔོ་སྨོན་གྱིས་རྒྱས་གདབ༔ ས་མ་ཡ༔ ཨེ་མ་བདག་འདྲ་པདྨ་འབྱུང་གནས་ཀྱིས༔ ཡང་གསང་སྒྲུབ་པ་སྙིང་གི་དོན་ཚན་བཞག༔ མི་ནུབ་བརྟན་པ་རྒྱ་མཚོའི་ཀློང་དུ་སྦོས༔
དྲང་སྲོང་གཟའ་མཆོག་ཀི་ཀང་རཱ་ཧུ་ལ༔ ཀླུ་སྨན་ཆེན་མོ་གསང་བ་འོད་ལྡན་གྱིས༔ ཟབ་ཆོས་འདི་ཉིད་ཐུབ་པར་སྲུངས་ཤིག་རྒྱ༔ མ་འོངས་ལྔ་བརྒྱ་དུས་ཀྱི་ཐ་མ་ལ༔ རྒྱལ་སྲས་པདྨའི་མིང་དང་འཕྲད་པར་ཤོག༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔
གཏད་རྒྱ༔ བདག་འདྲ་ཨོ་རྒྱན་རྩ་གསུམ་གླིང་པས་གླང་ལོར་སྦས་ཡུལ་པདྨ་ཤེལ་ཕུག་ནས་ཁྲོམ་གཏེར་དུ་གདན་དྲངས་པའོ།། །། ཐུགས་རྗེ་ཆེན་པོ་འཁོར་འདས་ཟིལ་གནོན་ལས༔ འཇམ་དཔལ་དམར་པོའི་ཚེ་སྒྲུབ་བཞུགས་སོ༔ ཐུགས་རྗེའི་མངའ་བདག་མཁྱེན་རབ་འཇིག་རྟེན་དབང་ཕྱུག་སྐུ་ལ་འདུད༔ ས་མ་ཡ༔ བདག་འདྲ་ཁོ་བོ་ཡེ་ཤེས་ཀྱིས༔ འཇམ་དཔལ་ཚེ་སྒྲུབ་ཉི་ཟླ་གྭའུ་བསྟན༔ སངས་རྒྱས་ཡེ་ཤེས་མི་བརྗེད་གཟུངས་ཀྱིས་ཟུངས༔ ཡང་ཟབ་སྙིང་པོ་བཅུད་ཀྱི་རིལ་བུ་འདི༔
གང་གིས་སྒྲུབ་ཀྱང་འཇའ་ལུས་མྱུར་དུ་འགྲུབ༔ གདམས་ངག་ཀུན་གྱི་མཐར་ཐུག་ས་མ་ཡ༔ དང་པོ་སྒྲུབ་པའི་ཆ་རྐྱེན་བསྟན་པ་ནི༔ ཚེ་བུམ་རྣམ་རྒྱལ་ཁ་རྒྱན་མགུལ་ཆིངས་སྤྲས༔ མྱོང་གྲོལ་སྒྲུབ་སྨན་རྫས་ཀྱིས་སུམ་གཉིས་བཀང་༔ སྔགས་འདི་བྲིས་པའི་མེ་ལོང་ཁ་རྒྱན་བྱ༔ ཨོཾ་ཨ་ར་པ་ཙ་ན༔ དབུས་ལ་ དྷཱིཿ བྷནྡྷ་མཚན་ལྡན་ནང་དུ་སྔགས་འཁོར་ནི༔ ཨོཾ་ཨཱཿཧཱུྃ་ཧྲཱིཿ
ཨོཾ་ཝཱ་གཱི་ཤྭ་ར་ཨཱ་ཡུརྫྙཱ་ན་པུཥྚིཾ་ཀུ་རུ་བྷྲཱུྃ༔ ཞེས་པའི་སྔགས་འདི་ལག་ལེན་ལྟ་བུར་བྲིས༔ དེ་དབུས་ཚེ་བུམ་ནོར་བུས་མཚན་པ་ལ༔ ས་བོན་སྤྲས་པའི་ཁ་རྒྱན་ལེགས་པར་འཛུགས༔ མདའ་དར་དག་ལ་སྐུ་འཁོར་ཤོག་དྲིལ་ནི༔ ལྟེ་བར་རྡོ་རྗེ་རྒྱ་གྲམ་གྱི་དབུས་སུ༔ དྷཱིཿབྷྲཱུྃ་ཧ་རི་ནི་ས༔ མུ་ཁྱུད་ལ༔ ཨོཾ་ཝ་གཱི་ཤྭ་རི་མུཾ་ཨཱ་ཡུར་དྷ་ར་ས་པ་རི་ཝཱ་ར་ཡེ་སྭཱ་ཧཱ༔ དེ་ཡི་ཕྱི་རོལ་རྩིབས་བཞི་ལ༔
ཨོཾ་ཨཱ་ཡུར་པུཥྚིཾ་ཀུ་རུ་ཡེ་སྭཱ་ཧཱ༔ ཨོཾ་པུཎྱཻ་པུཥྚིཾ་ཀུ་རུ་ཡེ་སྭཱ་ཧཱ༔ ཨོཾ་ཨཥྚི་པུཥྚིཾ་ཀུ་རུ་ཡེ་སྭཱ་ཧཱ༔ ཨོཾ་མུ་ཏྲ་པུཥྚིཾ་ཀུ་རུ་ཡེ་སྭཱ་ཧཱ༔ རྩིབས་མཆན་ལ༔ ཨོཾ་ཨཱརྻ་པ་ཤཾ་ཀུ་རུ་ཡེ་སྭཱ་ཧཱ༔ ཨོཾ་ཡོ་གི་པ་ཤཾ་ཀུ་རུ་ཡེ་སྭཱ་ཧཱ༔ ཨོཾ་རི་དྷི་པ་ཤཾ་ཀུ་རུ་ཡེ་སྭཱ་ཧཱ༔ ཨོཾ་སཽ་ཀྵ་པ་ཤཾ་ཀུ་རུ་ཡེ་སྭཱ་ཧཱ༔ མུ་ཁྱུད་ལ༔
ཨོཾ་མཉྫུ་ཤྲཱི་ཝཱ་གཱི་ཤྭ་རི་ཎི་མ་མ་ཨཱ་ཡུར་པུཥྚིཾ་ཀུ་རུ་བྷྲཱུྃ་སརྦ་ཨ་པ་ར་མི་ཏ་ཏེ་ཛྭ་ཛྙཱ་ན་ཡེ་སྭཱ་ཧཱ༔ བདག་འཆང་བ་པོ་ལ་བརྟན་གཡོའི་ཚེ་དང་བསོད་ནམས་དཔལ་དང་གྲགས་པ་འབྱུང་བའི་བཅུད་ཐམས་ཅད་འུབ་ཀྱིས་བསྡུས་ནས་ཐིམ་སྟེ་རབ་ཏུ་རྒྱས་པར་གྱུར་ཅིག་སྭཱ་ཧཱ༔ དེ་ཡི་ཕྱི་རོལ་པདྨའི་ཕྲེང་བ་དང་རྡོ་རྭ་མེ་རི༔ རྫས་ནི་མྱོང་གྲོལ་སྨན་ལེགས་པར་བྱུགས་ཤིང་ཚེ་ཡི་རྟེན་དུ་བཞག༔ སྒྲུབ་པ་གྲོལ་ནས་དབང་བླང་རང་ཉིད་འཆང་༔ སིནྡྷུ་ར་ཡི་སྔགས་ནི་ཐུགས་ཀར་བསྟིམ༔ མྱོང་གྲོལ་སྨན་ནི་འགྲོ་དོན་སྤེལ་ཀྱང་རུང་༔ ཤིན་ཏུ་ཟབ་རྒྱ་མཁའ་འགྲོའི་གཅིག་བརྒྱུད་ཡིན༔ མང་དུ་མ་སྤེལ་དམ་དུ་འཆང་བར་གྱིས༔ ས་མ་ཡ༔
དང་པོ་སྔོན་འགྲོ་སྐྱབས་ཡུལ་གང་རུང་སོང་ནས༔ མཆོད་པ་བྱིན་གྱིས་བརླབ་པ་ནི༔ ཨོཾ་རྃ་ཡྃ་ཁྃ་སྭཱ་ཧཱ༔ ཧཱུྃ༔ འཛམ་གླིང་ཁྱོན་ལྟར་ཡངས་པའི་སྣོད་མཆོག་ཏུ༔ སྣ་བདུན་རྣམ་ལྔ་མཆོད་སྤྲིན་ལྷ་མོའི་གར༔ སྨན་གཏོར་རཀྟ་སྤྱན་གཟིགས་མཐུན་པའི་རྫས༔ སྐུ་འཁོར་སྲོག་རྟེན་འཆི་མེད་བསྒྲུབ་པའི་སྨན༔ བུམ་པ་གཞལ་ཡས་བསྐྱེད་པའི་དཀྱིལ་འཁོར་རྣམས༔ སྐུ་གསུམ་ཡིག་འབྲུའི་བྱིན་རླབས་རབ་བསྐུལ་ནས༔
འཆི་མེད་རིག་འཛིན་འགྲུབ་པའི་རྫས་སུ་གྱུར༔ ཨོཾ་ཨཱཿཧཱུྃ༔ ལན་གསུམ༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་བཛྲ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཨཱཿཧཱུྃ༔ ཨོཾ་ག་ལཀྵ་པཱ་ད་དྷརྨ་ཨོ་ཎ་ཨ་མྲྀ་ཏ་བཛྲ་ཧྲཱི་དྷ་ཡ་ཨ་དྷིཥྛི་ཏེ་སྭཱ་ཧཱ༔ ཞེས་ཕྱི་ནང་གི་མཆོད་པ་སྣ་ཚོགས་བྱིན་གྱིས་བརླབས༔ གཉིས་པ་དམ་བཅའ་བ་ནི༔ ཧཱུྃ་ཧྲཱིཿ
འཆི་མེད་སྐུ་མཆོག་རྡོ་རྗེའི་དལ་བཟུང་ནས༔ མི་འདའ་དམ་ཚིག་སྙིང་གི་སྲོག་ལྟ་བུར༔ མི་གཏོང་བསྒྲུབས་ཏེ་རྩེ་གཅིག་གནས་བྱས་ནས༔ འཇམ་དཔལ་ཚེ་བདག་གོ་འཕང་ཐོབ་གྱུར་ཅིག༔ ཨོཾ་བཛྲ་ཙིཏྟ་ཧཱུྃ་ཛྙཱ་ན་བྷྲཱུྃ༔ གསུམ་པ་གཞལ་ཡས་གདན་དང་ལྷ་གསལ་བ་ནི༔ ཧཱུྃ༔ ཨེ་མཐིང་ནམ་མཁའ་རླུང་ལྗང་རྒྱ་གྲམ་བརྩེགས༔ མེ་མཆེད་ཆུ་ཁོལ་ས་གཞི་རི་རབ་བརྗིད༔ དེ་སྟེང་སྣ་ཚོགས་རྡོ་རྗེའི་རྒྱ་གྲམ་སྟེང་༔
བྷྲཱུྃ་ལས་འཆི་མེད་ཚེ་ཡི་གཞལ་ཡས་ནི༔ གྲུ་བཞི་སྒོ་བཞི་རྟ་བབས་ཆོས་འཁོར་ཏོག༔ ཕྱི་ནང་མཚན་ཉིད་ཀུན་ཚང་རྒྱན་གྱིས་སྤྲས༔ སྲུང་གུར་པདྨ་རྡོ་རྭ་དུར་ཁྲོད་དང་༔ རལ་གྲི་བསྣོལ་ཐབས་མེ་རི་ཕྱོགས་བཞིར་འཁྲིགས༔ ཕྲ་མོའི་རླུང་ཡང་མི་བགྲོད་གཞལ་ཡས་དབུས༔ དྷཱིཿཡིག་དམར་པོ་གནས་འགྱུར་དྲན་རྫོགས་སུ༔ མཁས་མཆོག་གཞོན་ནུ་ཤེས་རབ་འཇམ་དཔལ་དབྱངས༔ ཚེ་བདག་མགོན་པོ་ལི་ཁྲི་དབང་གི་མདོག༔ ཞལ་གསུམ་ཕྱག་དྲུག་ཁྲོ་འཛུམ་ཆགས་པའི་མདངས༔
དཀར་དམར་མཐིང་ཞལ་སྤྱི་བོར་རིགས་ལྔས་བརྒྱན༔ རིན་ཆེན་རྒྱན་ལྡན་དར་ལྗང་སྟོད་གཡོགས་གསོལ༔ གཡས་གཡོན་དང་པོས་རལ་གྲི་པོ་ཏི་ཕྱར༔ བར་གཉིས་རྡོ་རྗེ་པདྨའི་ཕྲེང་བ་འཛིན༔ མཐའ་གཉིས་མཉམ་གཞག་འཆི་མེད་ཚེ་བུམ་བསྣམས༔ དར་དམར་སྨད་དཀྲིས་ཞབས་གཉིས་ཕྱེད་སྐྱིལ་བཞུགས༔ གསང་བའི་ཡུམ་མཆོག་དམར་མོ་དབྱངས་ཅན་མ༔ མདའ་དར་ཚེ་བུམ་ཡབ་ཀྱི་མགུལ་ནས་འཁྱུད༔ རིན་ཆེན་རྒྱན་ལྡན་ཞབས་གཉིས་སྐེད་ལ་འཁྲིལ༔ ཟུང་འཇུག་འཇའ་ལུས་རྡོ་རྗེའི་སྐུ་རུ་གསལ༔
ཕྱོགས་བཞིར་ཚེ་འཛིན་མགྱོགས་མ་མཁའ་འགྲོ་བཞི༔ དཀར་སེར་དམར་ལྗང་མདའ་དར་ཚེ་བུམ་འཛིན༔ གཞོན་ཚུལ་གཉེན་ལྕུག་ནུ་མ་བྷ་ག་རྒྱས༔ ལང་ཚོ་མདངས་མངའ་མཛེས་པའི་གར་བསྒྱུར་བཞི༔ འབྱུང་བཞིའི་ཚེ་བཅུད་འགུགས་པའི་ཚུལ་དུ་གསལ༔ གཙོ་འཁོར་གནས་ལྔའི་ཡིག་འབྲུའི་འོད་ཟེར་གྱིས༔ དབྱིངས་རིག་འོད་སྟོང་འཆི་མེད་ཕོ་བྲང་ནས༔ ཚེ་བདག་འཇམ་དཔལ་གཙོ་འཁོར་སྤྱན་དྲངས་གྱུར༔ ཨོཾ་ཨཱ་ཡུར་པ་ཏི་མཉྫུ་ཤྲཱི་ཧ་རི་ནི་ས་ས་མཱ་ཡ་ཛ་ཛཿ བཞི་པ་སྤྱན་འདྲེན་བཞུགས་གསོལ་ཕྱག་འཚལ་མཆོད་པ་འབུལ་བ་ནི༔
ཧཱུྃ༔ མི་ཤིགས་འོད་སྟོང་དྲྭ་བའི་ཕོ་བྲང་ནས༔ ཚེ་བདག་འཇམ་དཔལ་ལྷ་ཚོགས་གཤེགས་སུ་གསོལ༔ མི་གཡོ་རྡོ་རྗེ་ཉི་ཟླ་པད་གདན་སྟེང་༔ དེང་འདིར་བསྒྲུབ་པའི་དཀྱིལ་འཁོར་བཞུགས་སུ་གསོལ༔ བདག་ཅག་རྩེ་གཅིག་སྒྲུབ་པའི་ཏིང་འཛིན་གྱིས༔ མོས་གུས་རབ་ཏུ་གདུང་བས་ཕྱག་འཚལ་ལོ༔ དཀྱིལ་འཁོར་ལྷ་ཚོགས་མཉེས་པའི་གར་མ་གཟུགས༔ མེ་ཏོག་བདུག་སྤོས་མར་མེ་དྲི་ཆབ་མ༔ གཟུགས་སྒྲ་དྲི་རོ་རེག་བྱ་གླུ་དབྱངས་གར༔
སྒེག་མོ་ཕྲེང་བ་ལ་སོགས་ཡིད་འོང་གིས༔ ཚེ་བདག་འཇམ་དཔལ་ལྷ་ཚོགས་མཆོད་པར་བགྱི༔ རང་བྱུང་སྣོད་མཆོག་རིན་ཆེན་འཛམ་གླིང་ཁྱོན༔ ལེགས་པར་བཀང་བའི་སྨན་གཏོར་རཀྟའི་ཚོགས༔ གསང་མཆོད་སྦྱོར་སྒྲོལ་སྤྱན་གཟིགས་མཐུན་རྫས་ཀྱིས༔ ཚེ་བདག་འཇམ་དཔལ་ལྷ་ཚོགས་མཆོད་པར་བགྱི༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་མ་ཧཱ་མཱཾ་ས་གོ་རོ་ཙ་ན་བ་སུ་ཏ་ཁ་ཁ་ཁཱ་ཧི༔ ཨོཾ་ཨཱཿཧཱུྃ༔ དྲུག་པ་རྡོ་རྗེ་འཆང་ཆེན་པོའི་ཞལ་དུ་ཨོཾ་ཨཱཿཧཱུྃ༔
ཡེ་ཤེས་ཀྱི་མཁའ་འགྲོ་མ་ཡི་ཞལ་དུ་ཨོཾ་ཨཱཿཧཱུྃ༔ རིག་འཛིན་ཤྲཱི་སིངྷའི་ཞལ་དུ་ཨོཾ་ཨཱཿཧཱུྃ༔ ཡི་དམ་ཚེ་བདག་འཇམ་དཔལ་གྱི་ཞལ་དུ་ཨོཾ་ཨཱཿཧཱུྃྃ༔ གསང་བ་དབྱངས་ཅན་མཁའ་འགྲོའི་ཞལ་དུ་ཨོཾ་ཨཱཿཧཱུྃ༔ ཚེ་བདག་མགྱོགས་མ་རིགས་བཞིའི་ཞལ་དུ་ཨོཾ་ཨཱཿཧཱུྃ༔ རིག་འཛིན་པདྨ་འབྱུང་གནས་ཀྱི་ཞལ་དུ་ཨོཾ་ཨཱཿཧཱུྃ༔ ཌཱཀྐི་ཡེ་ཤེས་མཚོ་རྒྱལ་གྱི་ཞལ་དུ་ཨོཾ་ཨཱཿཧཱུྃ༔ གནུབས་སྟོན་སངས་རྒྱས་ཡེ་ཤེས་ཀྱི་ཞལ་དུ་ཨོཾ་ཨཱཿཧཱུྃ༔ དྲིན་ཅན་རྩ་བའི་བླ་མའི་ཞལ་དུ་ཨོཾ་ཨཱཿཧཱུྃ༔ གཞན་ཡང་སྣང་སྲིད་རིགས་དྲུག་ཐམས་ཅད་ཚེ་བདག་འཇམ་དཔལ་གྱི་སྐུར་གསལ་བའི་ཞལ་དུ་ཨོཾ་ཨཱཿཧཱུྃ༔
རང་གི་སྲིན་ལག་གིས་བདུད་རྩི་བླངས་ཏེ་གནས་ལྔར་ཐིག་ལེ་བྱ༔ འཆི་མེད་ཚེ་ཡི་རིག་འཛིན་འགྲུབ་པར་བསྒོམ༔ ལྔ་པ་བསྟོད་ཅིང་བསྙེན་པ་ནི༔ ཧཱུྃ༔ རྣམ་དག་འོད་གསལ་འཆི་མེད་ཀློང་ཡངས་དབུས༔ ཚེ་བདག་མགོན་པོ་འཇམ་དཔལ་གཞོན་ནུའི་སྐུ༔ ཞལ་གསུམ་ཕྱག་དྲུག་ཞབས་བཞི་ཕྱེད་སྐྱིལ་བཞུགས༔ སྒྱུ་འཕྲུལ་དྲྭ་བའི་སྐུ་ལ་རབ་བསྟོད་པ༔ རྩ་ཞལ་དམར་པོ་ཆགས་མདངས་མཛེས་པ་ནི༔ འཇམ་དཔལ་གཞོན་ནུ་ཚེ་བདག་མགོན་པོའི་བརྡ༔
གཡས་ཞལ་དཀར་པོ་འཛུམ་མདངས་རྒྱས་པ་ནི༔ འཇིག་རྟེན་དབང་ཕྱུག་འགྲོ་བ་འདྲེན་པའི་བརྡ༔ གཡོན་ཞལ་མཐིང་ནག་དགྱེས་ལ་ཁྲོ་བ་ནི༔ བར་ཆད་ཚེ་བདུད་མ་རུངས་བསྒྲལ་བའི་བརྡ༔ དབུ་སྐྲ་ལྕང་ལོ་སྤྱི་བོར་བཅིངས་པ་ནི༔ མི་བསྐྱོད་རིགས་བདག་ཐེག་ཆེན་གཏེར་མཛོད་བརྡ༔ རིགས་ལྔའི་དབུ་རྒྱན་དར་དཔྱངས་འཕུར་བ་ནི༔ ཡེ་ཤེས་ལྔ་ལྡན་ཕྱོགས་བཅུར་འཕྲོ་བའི་བརྡ༔ རིན་ཆེན་སྣ་ཚོགས་རྒྱན་གྱིས་སྤྲས་པ་ནི༔ དགོས་འདོད་རེ་སྐོང་དངོས་གྲུབ་འབྱུང་བའི་བརྡ༔
དར་ལྗང་ན་བཟའ་སྟོད་ལ་གཡོགས་པ་ནི༔ ཚོགས་དྲུག་སྣ་ཚོགས་སྒྱུ་མར་གྲོལ་བའི་བརྡ༔ ཕྱག་གཡས་དང་པོ་རལ་གྲི་ཕྱར་བ་ནི༔ ཤེས་རབ་མཚོན་གྱིས་ཉོན་མོངས་གཅོད་པའི་བརྡ༔ གཡོན་གྱི་དང་པོས་པོ་ཏི་བསྣམས་པ་ནི༔ རྒྱུད་སྡེ་རྒྱ་མཚོའི་འབྱུང་གནས་ཡིན་པའི་བརྡ༔ གཡས་ཀྱི་བར་པས་རྡོ་རྗེ་གདེངས་པ་ནི༔ འཁོར་འདས་ཟིལ་གནོན་ཏིང་འཛིན་བརྟན་པའི་བརྡ༔ གཡོན་གྱི་བར་པས་པད་ཕྲེང་བསྣམས་པ་ནི༔ ཐུགས་རྗེའི་འོད་ཟེར་འགྲོ་དྲུག་འདྲེན་པའི་བརྡ༔
མཐའ་གཉིས་འཆི་མེད་ཚེ་བུམ་བསྣམས་པ་ནི༔ འཇའ་ལུས་རྡོ་རྗེའི་སྐུ་མཆོག་གྲུབ་པའི་བརྡ༔ སྐུ་སྨད་དར་དམར་ཨང་རག་དཀྲིས་པ་ནི༔ ཉོན་མོངས་སྲིད་པའི་སྐྱོན་གྱིས་མ་བགོས་བརྡ༔ ཞབས་བཞི་ཕྱེད་སྐྱིལ་པད་ཟླར་བཞུགས་པ་ནི༔ ཚད་མེད་བཞི་ལྡན་ལམ་བཞི་མཐར་ཕྱིན་བརྡ༔ མཛེས་པའི་སྐུ་ལ་གཟི་བརྗིད་ལྡན་པ་ནི༔ སྐུ་གསུམ་ངང་ལ་འདུ་འབྲལ་མེད་པའི་བརྡ༔ ཡོན་ཏན་རབ་རྫོགས་སྐུ་ལ་ཕྱག་འཚལ་བསྟོད༔ ཧཱུྃ༔
དབྱངས་ཅན་དམར་མོ་ལང་ཚོ་ལྡན་པ་ནི༔ མ་དད་ལོག་ལྟ་ཟིལ་གྱིས་གནོན་པའི་བརྡ༔ དབུ་སྐྲ་ཐོར་ཚུགས་རིགས་ལྔས་བརྒྱན་པ་ནི༔ མ་སྲིང་མཁའ་འགྲོའི་དབུས་ན་འགྱིང་བའི་བརྡ༔ ཐུགས་རྗེས་ཆགས་པས་ཡབ་ལ་གཟིགས་པ་ནི༔ ཡིད་འཕྲོག་གཟུགས་འཛིན་མཆོག་གི་གཙོ་མོའི་བརྡ༔ མདའ་དར་ཚེ་བུམ་མགུལ་ནས་འཁྱུད་པ་ནི༔ འཇའ་ལུས་རྡོ་རྗེའི་གསང་ལམ་ཡིན་པའི་བརྡ༔ ནུ་འབུར་བྷ་ག་རྒྱས་ཤིང་བདེ་དྲོད་ནི༔ ཙཎྜ་གཏུམ་མོ་ཨ་ཧཾ་བསྐུལ་བའི་བརྡ༔
ཞབས་གཉིས་ཟུང་འཇུག་སྐེད་ལ་འཁྲིལ་བ་ནི༔ མི་ཟད་དགའ་བཞི་བདེ་སྟོང་འབྱུང་བའི་བརྡ༔ མཉེན་ལྕུག་འཁྲིལ་ཞིང་བརྡ་སྐད་འབྱིན་པ་ནི༔ གསུང་དབྱངས་དྲུག་ཅུས་རིག་འཛིན་སྡུད་པའི་བརྡ༔ རཏྣའི་རྒྱན་དང་དར་དཔྱངས་མཛེས་པ་ནི༔ འདོད་རྒུ་མཆོག་སྦྱིན་རྩ་རླུང་གྲོགས་མོའི་བརྡ༔ སྐུ་ལ་ཉི་མ་འབུམ་གྱི་གཟི་འབར་བ༔ འཇའ་ལུས་མཁའ་སྤྱོད་ལམ་གྱི་ས་མཁན་བརྡ༔ མཚན་དཔེས་རབ་བརྒྱན་དཔའ་མོའི་སྐུ་ལ་བསྟོད༔ ཧཱུྃ༔
ཚེ་འཛིན་ལྷ་མོ་གར་མོ་ཡིད་འཕྲོག་བཞི༔ རྡོ་རྗེ་ཚེ་འཛིན་དཀར་གསལ་མཛེས་པ་ནི༔ ས་ཡི་བཅུད་འཛིན་ནད་གདོན་ཞི་བའི་བརྡ༔ རིན་ཆེན་ཚེ་འཛིན་སེར་གསལ་སྒེག་པ་ནི༔ ཆུ་ཡི་བཅུད་འཛིན་ལོངས་སྤྱོད་འཕེལ་བའི་བརྡ༔ པདྨ་ཚེ་འཛིན་དམར་གསལ་ཆགས་པ་ནི༔ ཚེ་ལ་དབང་ཞིང་རིག་འཛིན་འདུ་བའི་བརྡ༔ ལས་ཀྱི་ཚེ་འཛིན་ལྗང་གསལ་བཞད་པ་ནི༔ བདུད་བཞི་ཚར་གཅོད་ཚེ་སྲོག་བརྟན་པའི་བརྡ༔ ཐམས་ཅད་ཐོར་ཚུགས་རིགས་ལྔ་མཛེས་པ་ནི༔
འབྱུང་ལྔའི་དབང་བསྒྱུར་ཡེ་ཤེས་ལྔ་ལྡན་བརྡ༔ ཕྱག་གཉིས་མདའ་དར་ཚེ་བུམ་བསྣམས་པ་ནི༔ ཕྱོགས་བཅུའི་ཚེ་འགུགས་བྱིན་རླབས་བསྐྱིལ་བའི་བརྡ༔ ནུ་མ་བྷ་ག་རྒྱས་ཤིང་ལྡེམ་པ་ནི༔ དུག་ལྔའི་བག་ཆགས་རང་སར་དག་པའི་བརྡ༔ མཉེན་ལྕུག་ལྡན་ཞིང་ཞབས་གཉིས་བརྐྱང་བསྐུམ་ནི༔ ཡེ་ཤེས་རྩལ་བཅུས་མཁའ་དབྱིངས་བགྲོད་པའི་བརྡ༔ འོད་སྐུ་དྲྭ་བའི་རྫུ་འཕྲུལ་ལྡན་པ་ནི༔ ཕྱི་ནང་དབྱིངས་རིག་འདུ་འབྲལ་མེད་པའི་བརྡ༔ དཀྱིལ་འཁོར་གསང་བའི་མ་སྲིང་ཚོགས་ལ་བསྟོད༔
ཧཱུྃ༔ དེ་ལྟར་བླ་མེད་བརྡ་བཞིའི་བསྟོད་པ་ཡིས༔ སྒྲུབ་པའི་རིག་འཛིན་རྣལ་འབྱོར་བདག་ཅག་ལ༔ ཐུགས་རྗེའི་ཀློང་ནས་བྱིན་རླབས་ཆར་ཆེན་ཕོབ༔ འཆི་མེད་འཇའ་ལུས་རྡོ་རྗེ་སྲོག་སྒྲུབ་ལ༔ འབྱུང་བཞི་ཚེ་ཡི་བར་ཆད་དབྱིངས་སུ་གཏོར༔ མི་ཤིགས་སྲ་བརྟན་གཡུང་དྲུང་གཞི་ཚུགས་ནས༔ སྲ་མཁྲེགས་ཚེ་ཡི་ཕོ་བྲང་བྷྲཱུྃ་སྩོལ་ཅིག༔ དེ་ནས་བསྙེན་པའི་དམིགས་པ་སྟོན་པ་ནི༔ ཧཱུྃ༔
རང་ཉིད་ཚེ་བདག་འཇམ་དཔལ་གསལ་བ་ཡི༔ ཐུགས་ཀར་པདྨ་དམར་པོ་འདབ་དྲུག་སྟེང་༔ གཡུང་དྲུང་ལྗང་གསལ་སྲ་ཤིང་བརྟན་པའི་དབུས༔ ཉི་མ་ཡར་བསྟན་ཟླ་བ་མར་ཕུབ་པའི༔ གྭའུ་ཁ་སྦྱོར་ནང་དུ་ཧྲཱི་དྷཱིཿནྲྀ༔ ཡེ་ཤེས་རླུང་གི་གཡོ་འགུལ་མེད་པར་འཛིན༔ ཕྱི་རོལ་པདྨ་འདབ་དྲུག་ལྟེ་བ་རུ༔ ཨོཾ་དང་ཨ་ར་པ་ཙ་ན་དྲུག་གསལ༔ པདྨ་ཉི་ཟླའི་མཚམས་ཀྱི་མུ་ཁྱུད་ལ༔ འཆི་མེད་ཚེ་འཛིན་ཡི་གེ་དམར་སེར་ཉིད༔
འོད་ཟེར་དམར་པོའི་ཕྲེང་ཐག་རྣམ་པར་སྦྲེལ༔ འབྱུང་འཇུག་རླུང་གིས་བསྐྱོད་པས་གཡས་སུ་འཁོར༔ འོད་ཟེར་དེ་ལས་གཅིག་ལས་གཉིས་མཆེད་ཚུལ༔ རང་ལུས་གང་སྟེ་སྔགས་ཕྲེང་ཞལ་ནས་ཐོན༔ ཡུམ་གྱི་ལམ་བརྒྱུད་ཐུགས་ཀའི་མུཾ་ལ་ཕོག༔ གཟི་བརྗིད་ཆེར་འབར་སྔགས་ཕྲེང་མགལ་མེ་ལྟར༔ ཆོས་འབྱུང་གནས་ནས་ལྟེ་བར་ཡར་དྲངས་ཏེ༔ བར་མེད་འཁོར་བས་སྣོད་ཀྱི་གཟི་བརྗིད་དང་༔ ཚེ་བསོད་ཐམས་ཅད་འུབ་ཀྱིས་བསྡུས་ནས་སུ༔ སྙིང་ཁའི་ཧྲཱི་དྷཱིཿནྲྀ་ཡིག་ལ་ཐིམ་པས༔
འཆི་མེད་རྡོ་རྗེའི་ཚེ་སྲོག་འགྲུབ་གྱུར་ཅིག༔ ཨོཾ་ཝཱ་གཱི་ཤྭ་རི་མུཾ་ཨཱ་ཡུར་ནྲྀ་དྷཱིཿཚེ་བྷྲཱུྃ་ཛྙཱ་ན་སིདྡྷི་ཧཱུྃ༔ ཚེ་བསོད་ཐམས་ཅད་པུཥྚིཾ་ཀུ་རུ་ཡེ་སྭཱ་ཧཱ༔ རྩ་བའི་སྔགས་ནི༔ ཨོཾ་ཨཱ་ཡུར་ནྲྀ་དྷཱི་མུཾ་བྷྲཱུྃ་སྭཱ་ཧཱ༔ བདག་གི་ཚེ་བསོད་ཐམས་ཅད་རྒྱས་པར་གྱུར་ཅིག་པུཥྚིཾ་ཀུ་རུ་ཡེ་སྭཱ་ཧཱ༔ ཚེ་ཡི་གྭའུ་སྒྲུབ་པའི་སྔགས་ནི༔ ཨོཾ་པདྨ་རཱ་ག་ཨཱ་ཡུར་ཥེ་ཧཱུྃ་བྷྲཱུྃ༔ འགྲོ་བའི་ཚེ་བཅུད་གཟི་བྱིན་དབང་དུ་འདུ་བར་གྱུར་ཅིག༔ ཨོཾ་པ་ཤཾ་ཀུ་རུ་ཡེ་སྭཱ་ཧཱ༔
སྔགས་རིང་ཐུང་རྣམས་སྔ་དྲོ་གུང་དང་སྲོད་ལ་བཟླས༔ བསྙེན་ཚད་འབུམ་ཐེར་བྱའོ༔ སྒྲུབ་པ་གྲོལ་ཚེ་ཏིང་འཛིན་གྱི་དབང་ངམ་ཐུགས་རྗེ་ཆེན་པོའི་ལས་གཞུང་ནས་བླང་ཡང་རུང་༔ དྲུག་པ་དཀྱིལ་འཁོར་བསྡུ་བ་ནི༔ ཧཱུྃ༔ སྣང་སྟོང་འཇའ་ཚོན་ཆུ་ཟླའི་དཀྱིལ་འཁོར་ལྟར༔ མི་དམིགས་ལྷ་ཚོགས་དབྱིངས་རིག་ཀློང་ལ་ཐིམ༔ དྲན་རིག་ཆོས་སྐུའི་རྒྱལ་ས་ཟིན་གྱུར་ནས༔ མ་བཅོས་སྤྲོས་བྲལ་ངང་ལ་ཨཱ་རུ་ལྡང་༔ ཨ་ཨ་ཨཱཿ
ཞེས་བཀྲ་ཤིས་བསྔོ་སྨོན་སོགས་གང་རུང་བྱ༔ ས་མ་ཡ༔ ཨེ་མཿ ཁོ་མོ་བདག་འདྲ་ཡེ་ཤེས་མཚོ་རྒྱལ་གྱིས༔ ཡང་ཟབ་གཅིག་སྒྲིལ་ཚེ་སྒྲུབ་ཟབ་མོ་བཞག༔ མ་འོངས་ཉི་ཤུ་ཁ་དར་མགོ་ཚུགས་ནས༔ ཚེ་ལ་ལོང་མེད་གློ་བུར་བར་ཆད་སྡང་༔ བཅོས་ཐབས་མ་མཆིས་ནད་ཀྱིས་ས་སྟེང་ཁྱབ༔ གཞན་ཡང་དུས་འཁྲུག་མཚོན་གྱིས་བར་ཆད་སྡང་༔ དེ་ཕྱིར་འཆི་མེད་བསྒྲུབ་པའི་སྙིང་པོ་འདི༔
སྐལ་ལྡན་ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ བདག་འདྲ་ཨུ་རྒྱན་རྩ་གསུམ་གླིང་པས་གླང་ལོར་བྲག་གད་པདྨ་ཤེལ་ཕུག་ནས་གདན་དྲངས་ཤིང་ཆོས་གླིང་དུ་ཤོག་སེར་ནས་བསྒྱུར།། །། ཐུགས་རྗེ་ཆེན་པོ་འཁོར་འདས་ཟིལ་གནོན་ལས༔ སྒྲོལ་མ་རིགས་ལྔའི་སྒྲུབ་ཐབས་བཞུགས་སོ༔
དུས་གསུམ་རྒྱལ་བའི་ཡུམ་གྱུར་སྐུ་ལ་འདུད༔ ཨེ་མ་བདག་འདྲ་ཡེ་ཤེས་མཚོ་རྒྱལ་གྱིས༔ རྒྱལ་ཡུམ་སྒྲོལ་མའི་རླུང་སྒྲུབ་གདམས་པ་བསྟན༔ སངས་རྒྱས་ཡེ་ཤེས་མི་བརྗེད་གཟུངས་ཀྱིས་ཟུངས༔ འདི་ཉིད་སྒྲུབ་པའི་སྐལ་ལྡན་ལས་ཅན་ལ༔ ཚེ་ནི་ཉི་ཟླ་ཤུགས་ནི་རྫུ་འཕྲུལ་རླུང་༔ རྩལ་ནི་སེངྒེ་སྟོབས་ནི་གླང་པོ་ཆེ༔ མདངས་ནི་རྨ་བྱ་འདབ་རྩལ་བྱ་རྒྱལ་ཁྱུང་༔ དཔའ་བ་སྟག་ལ་བློ་ཆེ་གྱད་དང་མཚུངས༔ དེ་ཕྱིར་བསྒྲུབ་པ་ཀུན་གྱི་ཡང་སྙིང་མཆོག༔
ཟབ་རྒྱ་བཞི་པ་ཐུགས་ཀྱི་ཐིག་ལེ་ཅན༔ འདི་ཉིད་གསང་ཤིང་གུད་དུ་སྦ་བར་གྱིས༔ སྐལ་མེད་དྲེད་པོ་བྱ་ཤོར་བློ་ཁ་མང་༔ སྙིང་རིང་ཕྱི་བཤོལ་མཁན་དེར་ཤིན་ཏུ་གསང་༔ འདི་ཉིད་བསྟན་པར་འོས་པའི་སྣོད་ལྡན་ནི༔ ཤེས་རབ་ཆེ་ཞིང་ཡིད་བློ་བརྟན་པ་དང་༔ དག་སྣང་འབྱོང་ཞིང་ཤེས་རྒྱུད་དུལ་བ་ཡི༔ བྱང་སེམས་སྙིང་རྗེ་ཅན་དེར་བསྟན་པར་བྱ༔ འདི་ཉིད་སྒྲུབ་པའི་སྐལ་ལྡན་གསང་བའི་གྲོགས༔ རིགས་བཟང་ཁུངས་བཙུན་བློ་བརྟན་སྙིང་ཉེ་ཞིང་༔
གསང་རྒྱ་ཐུབ་ལ་གཅོང་ནད་མེད་པ་དང་༔ གཞན་གྱིས་མ་སྤྱད་བདག་ཏུ་མ་བཟུང་བའི༔ བཅུ་དྲུག་ཉེར་ལྔའི་བར་གྱི་རིག་མ་བཙལ༔ ཁྲུས་གསོལ་དབང་བསྐུར་ཆོས་བཤད་སྨིན་པར་བྱས༔ མཁོ་བའི་རྫས་དང་ཆ་རྐྱེན་ལེགས་པར་བསགས༔ བུམ་པ་མེ་ལོང་རྡོ་རྗེ་ཙ་ཀ་ལི༔ ལྗང་གསལ་དཀྱིལ་འཁོར་དང་བཅས་ཚང་བར་བྱ༔ ཚོགས་དང་མཆོད་རྫས་ཕུན་སུམ་ཚོགས་པར་བཤམས༔ དང་པོ་རང་ཉིད་སྒྲུབ་པར་འཇུག་པ་ནི༔ དམ་པར་མཚམས་བཅད་གཞན་གྱིས་མི་ཚོར་བྱ༔
དཀྱིལ་འཁོར་གཡས་སུ་ཡབ་དང་གཡོན་དུ་ཡུམ༔ སོ་སོའི་གདན་ལ་བདེ་བར་བག་ཕེབ་འཁོད༔ རྣམ་སྣང་ཆོས་བདུན་ལུས་གནད་བསྲང་བའི་ངང་༔ དང་པོ་སྐྱབས་ཡུལ་གསོལ་བ་འདི་ལྟར་བཏབ༔ ཨེ་མ་ཧོ༔ ཀ་དག་དང་པོའི་སངས་རྒྱས་སྣང་མཐའ་ཡས༔ གསོལ་བ་འདེབས་སོ་རྩ་རླུང་ལམ་འབྱོངས་ནས༔ འཇའ་ལུས་ཆོས་སྐུ་འགྲུབ་པར་བྱིན་གྱིས་རློབས༔ ཐུགས་རྗེའི་བདག་ཉིད་འཕགས་མཆོག་སྤྱན་རས་གཟིགས༔ གསོལ་བ་འདེབས་སོ་རྩ་རླུང་ལམ་འབྱོངས་ནས༔
འཇའ་ལུས་ཆོས་སྐུ་འགྲུབ་པར་བྱིན་གྱིས་རློབས༔ བདེ་ཆེན་དཔའ་བོ་འཁོར་ལོ་སྡོམ་པ་ལ༔ གསོལ་བ་འདེབས་སོ་རྩ་རླུང་ལམ་འབྱོངས་ནས༔ འཇའ་ལུས་ཆོས་སྐུ་འགྲུབ་པར་བྱིན་གྱིས་རློབས༔ དུས་གསུམ་རྒྱལ་ཡུམ་སྒྲོལ་མ་རིགས་ལྔ་ལ༔ གསོལ་བ་འདེབས་སོ་རྩ་རླུང་ལམ་འབྱོངས་ནས༔ འཇའ་ལུས་ཆོས་སྐུ་འགྲུབ་པར་བྱིན་གྱིས་རློབས༔ རིག་འཛིན་ཀུན་འདུས་པདྨ་འབྱུང་གནས་ལ༔ གསོལ་བ་འདེབས་སོ་རྩ་རླུང་ལམ་འབྱོངས་ནས༔ འཇའ་ལུས་ཆོས་སྐུ་འགྲུབ་པར་བྱིན་གྱི་རློབས༔
སྙན་བརྒྱུད་མཐར་ཕྱིན་ཡེ་ཤེས་མཚོ་རྒྱལ་ལ༔ གསོལ་བ་འདེབས་སོ་རྩ་རླུང་ལམ་འབྱོངས་ནས༔ འཇའ་ལུས་ཆོས་སྐུ་འགྲུབ་པར་བྱིན་གྱིས་རློབས༔ བཀའ་བབ་ལུང་ཟིན་སངས་རྒྱས་ཡེ་ཤེས་ལ༔ གསོལ་བ་འདེབས་སོ་རྩ་རླུང་ལམ་འབྱོངས་ནས༔ འཇའ་ལུས་ཆོས་སྐུ་འགྲུབ་པར་བྱིན་གྱིས་རློབས༔ དཀྱིལ་འཁོར་སློབ་དཔོན་རྩ་བའི་བླ་མ་ལ༔ གསོལ་བ་འདེབས་སོ་རྩ་རླུང་ལམ་འབྱོངས་ནས༔ འཇའ་ལུས་ཆོས་སྐུ་འགྲུབ་པར་བྱིན་གྱིས་རློབས༔ དེ་ལྟར་བདག་གིས་གསོལ་བ་བཏབ་པའི་མཐུས༔
ཚེ་གཅིག་སངས་རྒྱས་གོ་འཕང་འགྲུབ་གྱུར་ཅིག༔ ཅེས་གསོལ་བ་བཏབ༔ འབྱུང་བའི་དུག་ཡིན་པས་རླུང་རོ་ལན་དགུ་བསལ༔ དེ་ནས་ལུས་ལྷ་ཡི་རྣལ་འབྱོར་ནི༔ ཧོཿ སྟོང་པའི་ངང་ལས་འབྱུང་ལྔ་རྣམ་དག་པའི༔ སྣ་ཚོགས་འཇའ་འོད་ལས་གྲུབ་གཞལ་ཡས་ཁང་༔ ཕྱི་ནང་ཟང་ཐལ་མ་བཅོས་སྟོང་པའི་དབྱིངས༔ མཚན་ཉིད་བཀོད་པ་རབ་ཏུ་རྫོགས་པའི་དབུས༔ སྣ་ཚོགས་པདྨ་ཉི་ཟླའི་གདན་སྟེང་དུ༔
འཁོར་ལོ་སྡོམ་པ་ཁྱབ་བདག་ཧེ་རུ་ཀཿ མཐིང་ནག་ཁྲོ་གཏུམ་རྡོ་རྗེ་དྲིལ་བུ་བསྣོལ༔ ཐོར་ཚུགས་རིགས་ལྔ་རིན་ཆེན་རྒྱན་གྱིས་སྤྲས༔ ཞབས་གཉིས་བརྐྱང་བསྐུམ་གྱད་ཀྱི་འགྲོས་ཐབས་བཞུགས༔ གསང་བའི་ཡུམ་མཆོག་རྗེ་བཙུན་སྒྲོལ་མ་མཐིང་༔ བཅུ་དྲུག་ལང་ཚོ་ལྡན་ཞིང་རིགས་ལྔས་བརྒྱན༔ རྡོ་རྗེ་པདྨ་ཡབ་ཀྱི་མགུལ་ནས་འཁྱུད༔ རུས་པའི་རྒྱན་ལྡན་ཞབས་གཉིས་སྐེད་ལ་འཁྲིལ༔ ཡབ་ཡུམ་ཟུང་འཇུག་སྣང་སྟོང་བསྐྱེད་པ་ཡི༔ ཁོག་པའི་དབུས་སུ་རྩ་གསུམ་འཁོར་ལོ་ལྔ༔
ཡཾ་དང་ཨ་ཧཾ་ལ་སོགས་གསལ་བར་བསྒོམ༔ ཧཱུྃ༔ མདུན་དུ་རྩ་རླུང་རྣམ་དག་མཁའ་འགྲོ་མ༔ སྒྲོལ་མ་དཀར་མོ་ཞི་ཚུལ་ཚེ་འཛིན་མ༔ གཡས་སུ་ས་རླུང་རྣམ་དག་མཁའ་འགྲོ་མ༔ སྒྲོལ་མ་སེར་མོ་དཔལ་བསྐྱེད་སྒེག་པ་མོ༔ རྒྱབ་ཏུ་མེ་རླུང་རྣམ་དག་མཁའ་འགྲོ་མ༔ སྒྲོལ་མ་དམར་མོ་དབང་སྡུད་ཆགས་པ་མོ༔ གཡོན་དུ་ལས་རླུང་རྣམ་དག་མཁའ་འགྲོ་མ༔ སྒྲོལ་མ་ལྗང་མོ་བདུད་དཔུང་འཇོམས་མཛད་མ༔
ཐམས་ཅད་མཆོག་སྦྱིན་སྐྱབས་སྦྱིན་ཕྱག་རྒྱ་ཅན༔ གཡས་པས་ནོར་བུ་གཡོན་པས་པདྨ་འཛིན༔ རིན་ཆེན་རྒྱན་ལྡན་ཕྱེད་སྐྱིལ་སྟབས་ཀྱིས་བཞུགས༔ ཐུགས་ཀར་ཏཱཾ་ཡིག་རང་མདོག་ལྟ་བུར་གསལ༔ ཨོཾ་ཨཱརྻ་ཏཱ་རེ་ཏུ་ཏཱ་རེ་སྭཱ་ཧཱ༔ ཡབ་ཡུམ་གཅིག་དྲིལ་སྔགས་ནི༔ ཨོཾ་ཧྲཱི་ཧ་ཧ་ཧཱུྃ་ཧཱུྃ་ཏཱཾ་ཏུ་ཏཱ་རེ་སྭཱ་ཧཱ༔ ཞེས་སྔགས་ཉེར་གཅིག་རེ་བཟླས་ཏེ༔ རླུང་ཡང་བུམ་པ་ཅན་ཉེར་གཅིག་བཟུང་༔ ཡབ་ཀྱིས་རང་ཉིད་འཁོར་ལོ་སྡོམ་པར་བསྒོམ༔
ཡུམ་གྱིས་དམ་ཚིག་སྒྲོལ་མར་བསྒོམ༔ དེ་ཡི་ཚེ་རླུང་གི་ངོ་བོ་ཐོ་རངས་སྒྲོལ་མ་དཀར་མོ་འོད་དུ་ཞུ་སྟེ་ཆུ་རླུང་དཀར་པོའི་རང་བཞིན་དུ་གྱུར་ནས༔ འཇའ་འོད་ཟུག་བཞིན་དུ་རླུང་རྔུབ་པ་དང་ནར་གྱིས་དྲངས་ནས་ལུས་ལ་བསྐྱིལ་བར་བསམ༔ དེས་ཞེ་སྡང་གི་རྟོག་པ་འགག༔ སྐུ་ཡི་ཡོན་ཏན་ཐམས་ཅད་འཆར་བར་གྱུར་རོ༔ དེ་བཞིན་དུ་ནམ་ལངས་སྒྲོལ་མ་སེར་མོ༔ ཉིན་ཕྱེད་ཡབ་ཡུམ་གྱི་རླུང་ཟུང་འཇུག༔ ཕྱེད་ཡོལ་སྒྲོལ་མ་དམར་མོ༔ སྲོད་ལ་ལྗང་མོ་སོགས་གོང་གི་འགྲེས་བཞིན་དུ་རླུང་ཁ་དོག་བཞི་ལྡན༔ རྟོག་པ་ཡང་དུག་ལྔ་འགག༔
སྐུ་གསུང་ཐུགས་ཀྱི་ཡོན་ཏན་ཐམས་ཅད་འཆར་རོ༔ རིམ་བཞིན་སྒྲོལ་མ་རེ་རེ་ལ་རླུང་ཁུག་ཉེར་གཅིག༔ ཐུན་ལྔ་ལ་རླུང་བརྒྱ་དང་བཅུ་ཡིས་ཆག་སོར་འཛིན༔ བར་སྐབས་སུ་སྔགས་འདི་བཟླས༔ ཨོཾ་ཡཾ་ཛྙཱ་ན་པཉྩ་ཏཱཾ་ཏུ་ཏཱ་རེ་ཛ་ཛཿ གོང་གི་ལས་སྔགས་རྣམས་སྔ་མ་ལྟར་ཉེར་གཅིག་བྱ༔ རླུང་ཐུན་བཞག་པའི་དུས་ཡན་ལག་ལྔ་ཡི་འཁྲུལ་འཁོར་དང་༔ འབྱུང་བ་ལྔ་ཡི་འཁྲུལ་འཁོར་གཉིས་ལས༔ དང་པོ་ཡན་ལག་ལྔ་ཡི་འཁྲུལ་འཁོར་ནི༔ མགོ་བོ་བསྐོར་ཞིང་མཇིང་པ་ཤད༔
ལག་པ་ཤད་ཅིང་བཞག་ཤ་བརྡབ༔ སྟོད་དང་སྐེད་པ་བསྐོར་བར་བྱ༔ རྐང་པ་ཤད་དེ་བརྐྱང་བསྐུམ་བྱ༔ དེ་ནས་འབེབས་ཆེན་དགུ་ཙམ་བརྒྱབ༔ འབྱུང་བ་ལྔ་ཡི་འཁྲུལ་འཁོར་ནི༔ ཡན་ལག་རྩ་བཞི་འཕུར་ཞིང་འབེབས༔ གཞོགས་ཕབ་ཡན་ལག་བརྐྱང་བསྐུམ་བྱ༔ ལངས་ཤིང་ཡན་ལག་བརྐྱང་བསྐུམ་བྱ༔ དྲང་སྲོང་འགྲོས་ཀྱིས་རྐང་པ་འཐེན༔ པུས་མགོ་འཐེན་ཞིང་འབེབས་འདྲེན་བཀྲམ༔
དེ་ཡིས་འཇའ་ལུས་ཆོས་སྐུ་འགྲུབ༔ དེ་ནས་ཞག་བཅུ་ཐོ་རངས་དུས༔ དཀྱིལ་འཁོར་དབང་བླང་དགའ་བཞི་སྐྱོང་༔ བདེ་གསལ་མི་རྟོག་ཆོས་སྐུར་བཞག༔ ས་མ་ཡ༔ ཉིན་ཕྱེད་ཁ་བསྐང་མཆོད་པ་ནི༔ དཀྱིལ་འཁོར་བྲན་ཞིང་མཆོད་པ་གསོ༔ བདག་བསྐྱེད་གསལ་བའི་མཚམས་སུ་ནི༔ ཧོཿ དེ་ལྟར་ལྷ་ཚོགས་གསལ་བ་ཡི༔
ཐུགས་ཀའི་ས་བོན་འོད་ཟེར་གྱིས༔ དཀྱིལ་འཁོར་ལྷ་ཚོགས་སྤྱན་དྲངས་གྱུར༔ ཨོཾ་བཛྲ་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ དམ་ཚིག་པ་དང་དབྱེར་མེད་པར་གྱུར༔ སླར་ཡང་འོད་ཟེར་འཕྲོས་པས་དབང་ལྷ་རྒྱལ་བ་རིགས་ལྔ་སྤྱན་དྲངས༔ དབང་བསྐུར་སྐུ་གང་དྲི་མ་དག༔ ཆུ་ཡི་ལྷག་མ་སྤྱི་གཙུག་ནས་ཡར་ལུད་དེ་སྣང་བ་མཐའ་ཡས་ཀྱིས་དབུ་བརྒྱན་པར་གྱུར༔ ཨོཾ་ཛྙཱ་ན་པཉྩ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་སྭཱ་ཧཱ༔ ཨོཾ་པདྨ་ཀ་མ་ལ་ཡེ་སཏྭཾ༔
དེ་ནས་མཆོད་བསྐང་ནི༔ ཧཱུྃ༔ གླིང་བཞི་སྣོད་ཀྱི་འཇིག་རྟེན་གཏོར་གཞོང་དུ༔ ཕྱི་མཆོད་སྣ་ཚོགས་མཛེས་པའི་སྤྱན་གཟིགས་དང་༔ ནང་མཆོད་སྨན་གཏོར་རཀྟ་གསང་མཆོད་དང་༔ སྦྱོར་སྒྲོལ་ཚོགས་མཆོད་མཐུན་པའི་ཡོ་བྱད་ཚོགས༔ འཁོར་ལོ་སྡོམ་པ་ཡབ་ཡུམ་རིགས་བཞི་ལ༔ མཆོད་པ་འབུལ་ཞིང་ཐུགས་དམ་བསྐངས་གྱུར་ནས༔ བར་ཆད་སེལ་ཞིང་དངོས་གྲུབ་མཆོག་སྩོལ་ཞིང་༔ རྩ་རླུང་དམ་ཚིག་ཉམས་པ་གསོས་སུ་གསོལ༔
ཨོཾ་ཨཱཿཧཱུྃ༔ མ་ཧཱ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ལ་ཁ་ཁ་ཁཱ་ཧི༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔
བཤགས་པ་ནི༔ ཧཱུྃ༔ བླ་མེད་ཐེག་ཆེན་རྒྱུད་སྡེའི་སྒོར་ཞུགས་ནས༔ རྩ་བ་ཡན་ལག་ཕྱག་རྒྱ་ཏིང་འཛིན་གྱི༔ དམ་ཚིག་ཉམས་པ་བཤགས་ཤིང་གསོས་སུ་གསོལ༔ གཞན་ཡང་སོ་ཐར་ཉན་ཐོས་བསླབ་པ་ཡི༔ ཁས་བླངས་དམ་འགལ་བག་མེད་བཤགས་སུ་གསོལ༔
མཐོལ་བཤགས་བཟོད་གསོལ་ཚངས་པའི་དངོས་གྲུབ་སྩོལ༔ ཞེས་ཡི་གེ་བརྒྱ་པས་ལྷག་ཆད་བཀང་༔ དེ་ནས་བསྟོད་པ་ནི༔ ཧཱུྃ༔ ཁྱབ་བདག་དྲུག་པའི་རྣམ་རོལ་འཁོར་ལོ་སྡོམ༔ ཨིནྡྲ་ནཱི་ལའི་མདངས་ཅན་འཁྱུག་པའི་སྐུ༔ བདེ་སྟོང་གཟི་འབར་དྲྭ་བའི་དཔའ་མོ་འཁྱུད༔ དྲི་ཟའི་དབྱངས་ཅན་བསྐྲུན་པའི་སྒེག་མོས་བསྐོར༔ མཁྱེན་བརྩེའི་དཔུང་ཆེན་རབ་བཀོད་རྒྱས་ལ་བསྟོད༔ དཀྱིལ་འཁོར་གྲོལ་བའི་ཚེ་དབང་བླང་བ་ནི༔
ཧཱུྃ༔ ཆོས་དབྱིངས་འོད་སྟོང་འཁྱིལ་བའི་ཀློང་ཡངས་ནས༔ ཟབ་རྒྱའི་དབང་ཕྱུག་ཀུན་འདུས་འཁོར་ལོ་སྡོམ༔ གསང་མཛོད་རིག་པའི་གཏེར་ཆེན་ཤེས་རབ་སྒྲོན༔ འཇའ་ལུས་སྒྱུ་འཕྲུལ་དྲྭ་བའི་དཀྱིལ་འཁོར་གྱིས༔ སྐལ་ལྡན་བུ་ལ་དབང་བཞི་བསྐུར་ཐོབ་ཤོག༔ ཨོཾ་ཧྲཱི་ཧ་ཧ་ཧཱུྃ་ཧཱུྃ་ཏཱཾ་ཏུ་ཏཱ་རེ་པཉྩ་ཨ་བྷི་ཥིཉྩ་ཧཱུྃ༔ ཞེས་དབང་བླངས་ཤིང་དཀྱིལ་འཁོར་ལྷ་བཅས་བདག་ལ་བསྟིམ༔ རྗེས་སུ་བསྔོ་སྨོན་གྱིས་རྒྱས་གདབ་ཅིང་༔ དམིགས་མེད་ཀ་དག་ངང་ལ་ལྷམ་མེར་བཞག༔
དེ་ནས་དཀྱིལ་འཁོར་བསྡུ་བ་ནི༔ ཧོཿ རང་བྱུང་སྒྱུ་མ་བདག་མེད་སྟོང་པའི་ཀློང་༔ བརྡལ་ཁྱབ་གཉུག་མ་འཁོར་འདས་ཡེ་གྲོལ་ལྷ༔ མ་འགགས་ཤར་གྲོལ་ཡེ་ཤེས་ངང་ལ་གཤེགས༔ ཨ་ཨ་ཨཱཿ ཞེས་གནས་ལུགས་རིག་པ་གསལ་བཞག་ཟབ་མོ་ལྟ་བའི་ཏིང་ངེ་འཛིན་ལ་མཉམ་པར་བཞག་གོ༔ ས་མ་ཡ༔ བདག་འདྲ་ཁོ་མོ་མཚོ་རྒྱལ་གྱིས༔ ཡང་ཟབ་རླུང་གི་ཉམས་ལེན་བཞག༔
ཚེ་གཅིག་འཇའ་ལུས་འགྲུབ་པའི་ལམ༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ བདག་འདྲ་རིག་འཛིན་རྩ་གསུམ་གླིང་པས་པདྨ་ཤེལ་ཕུག་ནས་གདན་དྲངས་ཤིང་ཤོག་སེར་ནས་ཕབ་པ་དགེའོ།། །། ཐུགས་རྗེ་ཆེན་པོ་འཁོར་འདས་ཟིལ་གནོན་ལས༔
ཕྱག་ན་རྡོ་རྗེ་ཕ་རོལ་འཇོམས་བྱེད་ཀྱི་སྒྲུབ་ཐབས་བཞུགས་སོ༔ ཐུགས་མཆོག་རྡོ་རྗེ་གཏུམ་པོར་འདུད༔ ཨེ་མ་བདག་འདྲ་ཡེ་ཤེས་མཚོ་རྒྱལ་གྱིས༔ ཕ་རོལ་བདུད་བཞི་རྒོལ་བ་འཇོམས་མཛད་པའི༔ ཡང་སྒྲུབ་ཟབ་མོ་སྤུ་གྲི་འཁོར་ལོ་བསྟན༔ སངས་རྒྱས་ཡེ་ཤེས་མི་བརྗེད་ལེགས་པར་ཟུངས༔ ས་མ་ཡ༔ དང་པོ་སྒྲུབ་པའི་རིམ་པ་ནི༔ མཐིང་ནག་དལ་གྱི་ལྟེ་བ་རུ༔ གནམ་ལྕགས་འཁོར་ལོ་རྡོ་རྗེ་བྲིས༔
དེ་སྟེང་བུམ་པ་བདུད་རྩིས་གཏམས༔ རྡོ་རྗེ་མེ་ལོང་ཙཀླི་བཞག༔ དར་ནག་གུར་ཕུབ་སྲོག་སྔགས་གཟུགས༔ བྷནྡྷར་ཆོས་འབྱུང་བསྣོལ་བའི་སྟེང་༔ དཔལ་གཏོར་ཟླུམ་པོ་ཟུར་གསུམ་ལ༔ འཁོར་ལོ་མེ་རིའི་རྒྱན་ཀྱང་བརྒྱབ༔ སྤྱི་མཐུན་མཆོད་པ་གཞུང་བཞིན་བཤམ༔ ས་མ་ཡ༔ དང་པོ་བསྒྲུབ་པའི་ལྷ་བསྐྱེད་པ་ནི༔ ཧ྄ཱུྃ༔
སྟོང་པའི་ངང་ལས་སྣང་སྲིད་དྲག་པོའི་ཞིང་༔ གཏུམ་དྲག་འབྱུང་བ་རིམ་བཞིན་བསྣོལ་མར་བརྩེགས༔ ས་གཞི་སྨུག་ནག་དུར་ཁྲོད་མེ་དཔུང་ཀློང་༔ བྷྲཱུྃ་ལས་སྲ་མཁྲེགས་གནམ་ལྕགས་གཞལ་ཡས་ཁང་༔ གྲུ་བཞི་སྒོ་བཞི་སྣ་ཚོགས་རྡོ་རྗེའི་ཏོག༔ དེ་དབུས་ཉི་ཟླ་ཏི་ར་བམ་ཆེན་སྟེང་༔ མཐིང་ནག་ཧཱུྃ་ལ་གསང་བདག་གཏུམ་པོའི་སྐུ༔ ཞལ་གདངས་ལྗགས་འདྲིལ་མཆེ་གཙིགས་སྤྱན་རྩ་གཡོ༔ སྨ་ར་སྨིན་མ་དབུ་སྐྲ་མེ་ལྟར་འབར༔ བྷནྡྷ་སྐམ་པོའི་རིགས་ལྔ་དབུ་ལ་བརྒྱན༔
ཚྭ་ཚྭ་འཁྲུགས་པའི་དར་ནག་ཅོད་པན་འཕུར༔ དུག་སྦྲུལ་རིགས་ལྔས་སྐྲ་བཅིངས་ལྷུ་ཚིགས་བརྒྱན༔ ཕྱག་གཡས་གསེར་གྱི་འཁོར་ལོ་རྩིབས་བཅུ་ལ༔ ཟ་བྱེད་རྔམ་པའི་ཁྲོ་བཅུ་མེ་ལྟར་འབར༔ གཡོན་པས་མེ་ཡི་འཁོར་ལོ་རྩིབས་བཅུུ་ལས༔ གསོད་བྱེད་ཁྲོ་མོ་ཤ་ཟ་ཆུ་ལྟར་ཁོལ༔ སྟོབས་བཅུ་དུར་ཁྲོད་ཆས་བརྒྱད་སྐུ་ལ་རྫོགས༔ ཞབས་གཉིས་དོར་སྟབས་བགེགས་དཔུང་ས་ལ་འགྱེལ༔ སྐུ་ལ་སྟོང་ཁམས་སྲེག་པའི་མེ་དཔུང་འཁྲིགས༔ འཇིགས་བྱེད་དཔའ་བོ་སྟོབས་ལྡན་སྐུ་རུ་གསལ༔
ཧཱུྃ༔ ཤར་དུ་བན་བྱེད་འཇོམས་པའི་སྟག་གདོང་མ༔ སྐུ་མདོག་དམར་ནག་རྔམ་པའི་ང་རོ་ཅན༔ ཕྱག་གཡས་མེ་ཟོར་གཡོན་པས་ཆུ་ཟོར་བསྣམས༔ ལྷོ་རུ་བོན་བྱེད་འཇོམས་པའི་དྲེད་གདོང་མ༔ སྐུ་མདོག་ཁམ་ནག་གདུག་པའི་མཆེ་བ་གཙིགས༔ ཕྱག་གཡས་ཀོང་ཟོར་གཡོན་པས་ཐུན་ཟོར་བསྣམས༔ ནུབ་ཏུ་འདྲེ་རྒོད་འཇོམས་པའི་དོམ་གདོང་མ༔ སྐུ་མདོག་མཐིང་ནག་གཏུམ་པའི་དྲག་སྔགས་ཅན༔ གཡས་པས་ཉུངས་ཟོར་གཡོན་པས་ཁྲམ་ཟོར་བསྣམས༔
བྱང་དུ་དགྲ་བགེགས་འཇོམས་པའི་སྤྱང་གདོང་མ༔ སྐུ་མདོག་ལྗང་ནག་ཤ་ཁྲག་དགྱེས་པ་མོ༔ གཡས་པས་མཚེ་ཟོར་གཡོན་པས་ཁྲག་ཟོར་བསྣམས༔ ཐམས་ཅད་གར་སྟབས་དུར་ཁྲོད་ཆས་ཀྱིས་བརྒྱན༔ ཧ་ཧ་དགྱེས་པའི་གད་མོ་འབྲུག་ལྟར་སྒྲོག༔ ཕ་རོལ་གདུག་པའི་བྱད་མ་འཇོམས་པར་བསྒོམ༔ དེ་ལྟར་གསལ་བའི་ཐུགས་ཀའི་འོད་ཟེར་ལས༔ གསང་བདག་གཏུམ་པོའི་ལྷ་ཚོགས་སྤྱན་དྲངས་གྱུར༔ ཨོཾ་བཛྲ་ས་མཱ་ཡ་ཛ་ཛ་ཕཻཾ་ཕཻཾ༔ ཛཿཧཱུྃ་བཾ་ཧོཿ
དམ་ཚིག་པ་དང་གཉིས་སུ་མེད་པར་གྱུར༔ པདྨ་ཀ་མ་ལ་ཡེ་སཏྭཾ༔ ཨོཾ་ན་མོ་པཱུ་རུ་ཤ་ཡ་ཧོཿ ཨོཾ་ཨཱཿཧཱུྃ༔ དཔལ་ཆེན་གསང་བདག་གཏུམ་པོ་ཕ་རོལ་གཡུལ་འཇོམས་ཀྱི་ཞལ་དུ་ཨི་དཾ་བྷ་ལིངྟ་ཁ་ཁ་ཁཱ་ཧི༔ བྱད་བཟློག་ཁྲོ་མོ་རིགས་བཞིའི་ཞལ་དུ་ཨི་དཾ་བྷ་ལིངྟ་ཁ་ཁ་ཁཱ་ཧི༔ ཨོཾ་ཨཱཿཧཱུྃ༔ སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་མ་ཧཱ་མཱཾ་ས་ཙིཏྟ་གོ་རོ་ཙ་ན་བྷ་སུ་ཏ་ལ་ཁ་རཾ་ཁཱ་ཧི༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ དེ་ནས་བསྟོད་པ་ནི༔
ཧཱུྃ༔ གཏུམ་ཆེན་ཁྲོ་རྒྱལ་གསང་བདག་ཧེ་རུ་ཀཿ ལྷ་སྲིན་དྲེགས་པ་འདུལ་བའི་མཐུ་སྟོབས་ཅན༔ མ་རུངས་གདུག་པའི་ཚོགས་རྣམས་ཚར་གཅོད་པ༔ ཐུགས་མཆོག་ཁྲོ་རྒྱལ་སྐུ་ལ་ཕྱག་འཚལ་བསྟོད༔ ཧཱུྃ་བྷྱོཿ དྲག་ཤུལ་རྔམ་པའི་དཔའ་སྟོབས་གར་དགུས་བརྒྱན༔ སྣང་སྲིད་ཡོངས་ཀྱི་བྱད་ཁ་དགྲ་ལ་འབེབས༔ ལས་ལ་ཆས་བྱེད་སྲོག་བདག་ཁྲོ་མོའི་ཚོགས༔ མ་རུངས་རྒོལ་བ་འཇོམས་མཛད་བཞི་ལ་བསྟོད༔
དེ་ནས་བསྙེན་པ་བྱ་བ་ནི༔ ཧཱུྃ༔ བདག་ཉིད་གཏུམ་པོའི་ཐུགས་ཀ་རུ༔ གསེར་གྱི་མཆོད་རྟེན་སེར་པོའི་དབུས༔ མེ་དཔུང་ཉི་མ་འཁོར་ལོའི་སྟེང་༔ ཧཱུྃ་མཐིང་ཚྭ་ཚྭ་འཕྲོ་བའི་མཐར༔ རྩ་སྔགས་གཡས་སུ་འཁོར་བ་ཡིས༔ ལུས་ཀྱི་ནད་གདོན་སྡིག་སྒྲིབ་བསྲེགས༔ ཕར་འཕྲོས་ཕྱོགས་བཅུའི་སངས་རྒྱས་མཆོད༔ ཡང་འཕྲོས་སྟོང་གསུམ་དགྲ་བགེགས་འཇོམས༔
ཚུར་འདུས་སྣོད་ཀྱི་གཟི་བྱིན་ཐིམ༔ སླར་ཡང་ཁྲོ་མོ་འཁོར་ལ་ཕོག༔ རབ་འཕྲོས་ཕ་རོལ་བྱད་ཁ་བཟློག༔ ཀུན་ཀྱང་གཟི་བརྗིད་ལྡན་པར་བསྒོམ༔ ཨོཾ་བཛྲ་ཙཎྜ་མཎྜ་ཙཀྲ་ཧཱུྃ་ཕཊ྄ཿ ཁྲོ་མོའི་སྔགས༔ ཨོཾ་ཀྲོ་ཏི་བཾ་བྷྱོ་ཙ་ཏུར་མུ་ཁ་ཙཀྲ་ཧཱུྃ་ཕཊ྄ཿ ཅེས་གཏུམ་པོའི་སྔགས་གྲུབ་རྟགས་མ་བྱུང་གི་བར་དུ་བཟླ༔ ཁྲོ་མོའི་ལས་སུ་རུང་ཙམ་ཁྲི་ཡིས་ཆོག༔ བྱད་བཟློག་གི་ཟོར་ཐུན་སྔགས་ནི༔
ཧཱུྃ་བཛྲ་ཙཎྜ་ཧེ་ཀྲོ་ཏ་ཀཱ་ལ་སོ་ན་ཙཀྲ་ལོ་ཧི་ཙཀྲ་རཾ་ཊི་ཙཀྲ་ཡ་གནོད་བྱེད་འབྱུང་པོ་བྱད་མ་རྣམས་ཀྱི་སྲོག་རྩ་ལ་རྦད་རྦད༔ ཨོཾ་བཛྲ་ཀྲོ་ཏི་མ་ཏྲི་བཾ་བྷྱོ་ཙ་ཏུར་མུ་ཁ་རཾ་ཧ་ལ་ཡ་ཕ་རོལ་གྱི་བྱད་ཟོར་ཕུར་ཁ་ངན་པ་ཐམས་ཅད་བྷྱོ་བྷྱོ་ཟློག་ཟློག༔ ཟློག་སྔགས་ནི༔ ཧཱུྃ་ཏྲིག་རཱ་ཛ་ཡ་ཐུན་བྷྱོཿ དགྲ་ལ་བྷྱོ་དགྲ་ལ་རྦད༔ རཾ་ཧ་ལ་མཱ་ར་ཡ་བྷྱོཿ དགྲ་ལ་བྷྱོ་དགྲ་ལ་ཟློག༔ ཀྲག་ཧད་པ་ནཱ་ག་ཡ་བྷྱོཿ དགྲ་ལ་བྷྱོ་དགྲ་ལ་ཟློག༔ ཤག་རཀྵ་རྦད་ཏྲི་ཡ་བྷྱོ་བྷྱོཿ
དགྲ་ལ་བྷྱོ་དགྲ་ལ་ཟློག༔ མཱ་ར་ཡ་རྦད་བྷྱོ་དུན་བྷྱོ་ཐུན་བྷྱོ་རཀྴ་བྷྱོ་བྱད་མ་རྦོད་གཏོང་ཐམས་ཅད་དགྲ་ལ་བྷྱོ་བྷྱོཿ བཟློག་བཟློག༔ ལས་མཐའ་བྱད་བཟློག་ནི༔ ལྕགས་སྣོད་ནང་དུ་འབྲུ་ནག་གི་གཏོར་མ་ཟུར་གསུམ་ཆེ་བ་གཅིག་ལ་གཞི་གདན་ཆོས་འབྱུང་དང་བཅས་པ་རྩང་གིས་བརྒྱན་ཅིང་༔ ཟོར་རྫས་བརྒྱད་ཀྱིས་བསྐོར༔ ལིངྒ་ལ་དགྲ་བོ་ལན་གསུམ་བཀུག་ནས་བསྒྲལ་ཏེ་གཏོར་མ་ལ་བྲན་ཏེ་རྩ་སྔགས་ཀྱིས་ཕུལ༔ དེ་ནས་བཟློག་པ་ལ་བྲན་ཏེ་དཔལ་འབར་བཙུགས་ལ་དགྲ་བོ་བྱད་མའི་ཕྱོགས་སུ་འཕེན་པ་ནི༔ རྔ་བརྡུང་དུང་འབུད་རཀྟས་བྲན༔ ཁྱད་པར་སྲོག་གཅོད་དྲག་མོ་རིགས་བཞི་ལ་ལྷ་སྲིན་སྡེ་བརྒྱད་ཀྱི་དམག་ཚོགས་ཀྱིས་བསྐོར་ཏེ་ཟོར་ཐུན་གྱི་ཆར་ཕབ་པས༔
ཕ་རོལ་རྡུལ་དུ་བརླགས་ནས་མིང་ཡང་མེད་པར་བསམ༔ དེ་ནས་བསྐུལ་བཟློག་ཟོར་ལས་ནི༔ ཧཱུྃ་བྷྱོཿ ཐོད་མཁར་ནག་པོ་མེ་རླུང་འཁྲུགས་པའི་དབུས༔ ཁྲག་མཚོ་ཉི་ཟླ་བམ་གྱི་གདན་སྟེང་ནས༔ སྲོག་གཅོད་མ་མོ་རིགས་བཞི་སྐུར་བཞེངས་ཤིག༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ཕ་རོལ་བྱད་ཟོར་བཟློག་པའི་ཕྲིན་ལས་མཛོད༔ ཧཱུྃ༔ དམར་ཆེན་གཏོར་མ་དགྲ་བགེགས་སྒྲོལ་བའི་མཚོན༔
ཕོ་ཉ་ལས་མཁན་ཤན་པ་རྩང་གིས་བརྒྱན༔ མྱུར་མགྱོགས་གཟིར་འདེབས་ཐུན་རྫས་འབར་བས་བསྐོར༔ དུས་མཐའི་མེ་ལྟར་འབར་བའི་ཟོར་ཆེན་འདིས༔ ཕོ་རྒྱུད་ཁྲོ་བོའི་དྲག་སྔགས་བཟློག་ཏུ་གསོལ༔ མོ་རྒྱུད་མ་མོའི་ཐུན་སྔགས་བཟློག་ཏུ་གསོལ༔ ཡི་དམ་མཁའ་འགྲོའི་བཀའ་ཆད་བཟློག་ཏུ་གསོལ༔ སྡེ་བརྒྱད་དྲེགས་པའི་ཕོ་ཉ་བཟློག་ཏུ་གསོལ༔ ཕྱོགས་སྐྱོང་བཅུ་ཡི་དམོད་པ་བཟློག་ཏུ་གསོལ༔ གླིང་བཞི་སྐྱེ་བོའི་མདའ་ཟོར་བཟློག་ཏུ་གསོལ༔ ཡུགས་ས་བུད་མེད་དམོད་ཟོར་བཟློག་ཏུ་གསོལ༔
འདྲེ་རྒོད་འབྱུང་པོའི་གླགས་ལྟ་བཟློག་ཏུ་གསོལ༔ ཡུལ་ལྷ་གཞི་བདག་ཆོ་འཕྲུལ་བཟློག་ཏུ་གསོལ༔ མ་ཡམས་སྲིན་མོའི་སུན་མ་བཟློག་ཏུ་གསོལ༔ བན་དེ་སྔགས་པའི་ཧོམ་སྦར་བཟློག་ཏུ་གསོལ༔ གཡུང་དྲུང་བོན་གྱི་མཐུ་གཏད་བཟློག་ཏུ་གསོལ༔ དྲག་སྔགས་སྣ་ཚོགས་སྦྱོར་བ་བཟློག་ཏུ་གསོལ༔ ལོ་ཟླ་ཞག་དུས་སྐག་རིགས་བཟློག་ཏུ་གསོལ༔ སྟོང་ཕྲག་བརྒྱད་ཅུའི་བགེགས་རིགས་བཟློག་ཏུ་གསོལ༔ ཚེ་འཕྲང་བདུད་ཀྱི་བར་ཆོད་བཟློག་ཏུ་གསོལ༔ མི་མཐུན་རྐྱེན་ངན་ཁྲི་འབུམ་བཟློག་ཏུ་གསོལ༔
བཟློག་གོ་དམར་ནག་གཏོར་མས་བཟློག་ཏུ་གསོལ༔ བསྒྱུར་རོ་ཞིང་བཅུ་ཚང་བའི་དགྲ་ལ་སྒྱུར༔ ཧཱུྃ༔ དམར་ནག་གཏོར་ཟོར་དམ་ཉམས་དགྲ་ལ་ཡ༔ སྲེག་བྱེད་མེ་ཟོར་དམར་པོ་དགྲ་ལ་ཡ༔ གཏོར་བྱེད་ཆུ་ཟོར་སྔོན་པོ་དགྲ་ལ་ཡ༔ རྡེག་བྱེད་རྡོ་ཟོར་སྐྱ་བོ་དགྲ་ལ་ཡ༔ སྒྲོལ་བྱེད་ཕུར་ཟོར་ནག་པོ་དགྲ་ལ་ཡ༔ འདེབས་བྱེད་ཁྲམ་ཟོར་ནག་པོ་དགྲ་ལ་ཡ༔ འཇོམས་བྱེད་ཚེ་མདའ་དྲག་པོ་དགྲ་ལ་ཡ༔
བཤིག་བྱེད་ཉུངས་ཟོར་དྲག་པོ་དགྲ་ལ་ཡ༔ སྨྱོ་འབོག་དུག་ཟོར་ནག་པོ་དགྲ་ལ་ཡ༔ མྱོག་བྱེད་ཁྲག་ཟོར་དམར་ནག་དགྲ་ལ་ཡ༔ མྱུར་མགྱོགས་ཀོང་ཟོར་དབལ་ཁ་དགྲ་ལ་ཡ༔ ཧཱུྃ༔ རྔམ་བྱེད་སྟག་གདོང་དམར་ནག་དགྲ་ལ་བྷྱོཿ མཆེ་གཙིགས་ཁམ་ནག་དྲེད་གདོང་དགྲ་ལ་བྷྱོཿ གཏུམ་པའི་མཐིང་ནག་དོམ་གདོང་དགྲ་ལ་བྷྱོཿ ཤ་ཟ་ལྗང་ནག་སྤྱང་གདོང་དགྲ་ལ་བྷྱོཿ བྷྱོ་བྷྱོ་བཟློག་བཟློག་དྲག་པོའི་ཟོར་ཆེན་བྷྱོཿ
རྦད་དོ་གཡབ་བོ་སྲོག་བདག་མ་མོ་བཞི༔ མྱུར་དུ་ལས་མཛད་དགྲ་བོ་ཤོར་ར་རེ༔ ཕ་རོལ་གདུག་པའི་བྱད་ཁ་རྦོད་གཏོང་རྣམས༔ རྡུལ་དུ་བརླགས་ནས་རྗེས་ཤུལ་མེད་པར་མཛོད༔ བྷྱོ་བྷྱོ་མ་ཏྲི་མུ་ཁ་ཡེ་རཾ་ཧ་ལ་བྱད་མ་བྷྱོ་བྷྱོ་ཟློག་ཟློག༔ ཟོར་བྷྱོཿ ཐུན་བྷྱོཿ ཁྲཾ་བྷྱོཿ ཏཾ་བྷྱོཿ རྦད་བྷྱོཿ
བྷྱོ་བྷྱོ་ཟློག་ཟློག༔ ཅེས་ཟོར་འཕང་སྟེ་དགྲ་བོ་བྱད་མ་ཡུལ་རྗེས་མེད་པར་བརླགས་པར་བསྒོམ༔ དེ་ནས་ཁྲོ་མོ་བཞི་ལ་གཏང་རག་གཏོར་མ་བྱིན་གྱིས་བརླབས་ནས་རྩ་སྔགས་ཀྱིས་ཕུལ༔ མཆོད་པ་བྲན་དེ་ལྷ་ཚོགས་རྣམས་ལ་དམིགས་པ་སྤྲོ་བསྡུ་ཡིས་ཕུལ༔ ས་མ་ཡ༔ དེ་ནས་སྒྲུབ་པ་མཐར་ཕྱིན་ནས་དབང་བླང་བ་ནི༔ བུམ་པ་སོགས་རྫས་ཐམས་ཅད་ལ༔ ཧཱུྃ༔ ཡང་གསང་སྙིང་པོ་བླ་མེད་ཧེ་རུ་ཀཿ གསང་བདག་གཏུམ་པོའི་སྐུ་གསུང་ཐུགས་ཡོན་གྱིས༔
དེང་འདིར་སྐལ་ལྡན་བདག་ལ་དབང་བསྐུར་སྩོལ༔ མཆོག་ཐུན་དངོས་གྲུབ་འདོད་རྒུ་ཐོབ་གྱུར་ཅིག༔ ཨོཾ་ཀཱ་ཡ་ཝཱཀྐ་ཙིཏྟ་གྷུ་ཡ་གུ་ཧྱ་སིདྡྷི་ཨ་བྷི་ཥིཉྩ་ཧཱུྃ༔ ཞེས་དབང་བླང་ཞིང་དངོས་གྲུབ་ལ་རོལ་བ་སོགས་ལས་གཞུང་སྤྱི་དང་མཚུངས༔ དེ་ནས་དཀྱིལ་འཁོར་བསྡུ་བ་ནི༔ ཧཱུྃ༔ ཡང་དག་ཡེ་ཤེས་དཀྱིལ་འཁོར་ལྷ་ཡི་ཚོགས༔ སྐྱེ་མེད་ངོ་བོ་རང་བྱུང་སྟོང་པའི་དབྱིངས༔ མ་སྐྱེས་ལྷུན་གྲུབ་ཆོས་དབྱིངས་མཁའ་ལ་ཐིམ༔ སྣོད་བཅུད་གཟུགས་སྣང་སྒྱུ་མའི་ངོ་བོར་ལྡང་༔
ཨ་ཨ་ཨ་ཨཱཿ ཞེས་དམིགས་མེད་རྒྱ་ཡན་ཆོས་སྐུའི་ཀློང་དུ་བཞག༔ བཀྲ་ཤིས་སྨོན་ལམ་གྱིས་རྒྱས་གདབ་བོ༔ ས་མ་ཡ༔ ཨེ་མ་བདག་འདྲ་ཡེ་ཤེས་མཚོ་རྒྱལ་གྱིས༔ ཕྱི་རབས་སྐལ་ལྡན་ལས་ཅན་བུ་ཡི་དོན༔ བྱད་ཟོར་ངན་གཏད་ལ་སོགས་བཟློག་པའི་ཆེད༔ དུས་མཐའི་སྔགས་པ་དུག་སྦྲུལ་འདྲ་བ་ཡི༔ དྲེགས་པ་བསྒྲུབས་ནས་ཆོས་པ་ཀུན་ལ་འཚེ༔ དེ་ཕྱིར་མ་རུངས་དེ་དག་རྣམས་ལ་བསྔགས༔
ཟོར་བཟློག་ཟབ་མོ་སྤུ་གྲི་རེག་ཆོད་རྒྱ༔ ཤེས་རབ་སྙིང་རྗེ་ཅན་དང་འཕྲད་པར་ཤོག༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པས་ལྕགས་གླང་ལོར་པདྨ་ཤེལ་ཕུག་ནས་གདན་དྲངས་ཤིང་ཤོག་སེར་ནས་ཕབ་པའོ།། །། ཐུགས་རྗེ་ཆེན་པོ་འཁོར་འདས་ཟིལ་གནོན་ལས༔
སྒྱུ་ལུས་མཆོད་སྦྱིན་བསྡུས་པ་བཞུགས་སོ༔ ཐུགས་རྗེ་ཆེན་པོ་འཁོར་འདས་ཟིལ་གནོན་སྐུ་ལ་འདུད༔ ས་མ་ཡ༔ བདག་འདྲ་བུད་མེད་ཡེ་ཤེས་མཚོ་རྒྱལ་གྱིས༔ སྒྱུ་ལུས་མཆོད་སྦྱིན་བདག་འཛིན་རང་གྲོལ་བསྟན༔ ཡང་ཟབ་བཅུད་ཀྱི་གདམས་པ་ཁྱད་པར་འཕགས༔ རིག་པ་ཤེས་རབ་རལ་གྲི་ཕྱུང་རྡེག་གིས༔ ཉོན་མོངས་ཕྲ་རགས་རྟོག་པའི་ལོ་འདབ་གཅོད༔ བསྡུས་བྱ་སྒྱུ་ལུས་འཁོར་བའི་རྒྱ་མཚོ་ལས༔ སྒྲོལ་བའི་དེད་དཔོན་བདག་མེད་ཁྱེའུ་ཆུང་༔
རྣམ་རྟོག་ལྷ་འདྲེའི་ཡོ་ལང་སྦྱོར་བའི་གནད༔ མ་གཅིག་རྡོ་རྗེའི་ཚིག་རྐང་ས་མ་ཡ༔ གཅོད་མཆོད་ཀ་དག་ཟང་ཐལ་བསྟན་པའི་གདམས་པ་འདི༔ སྤྲོས་བཅས་དང་ནི་ཤིན་ཏུ་སྤྲོས་མེད་དེ༔ འདི་ཉིད་སྤྲོས་མེད་ཨ་ཏི་བྱ་བྲལ་ལུགས་དང་རྒྱུད་མཐུན་ཏེ༔ གཉན་ས་སྤྲོས་བཅས་རྐང་གླིང་ཌཱ་རུ་སོགས་མེད་ཀྱང་རུང་༔ རྫོགས་ཆེན་སྤྱི་རྒྱུད་ལ་སྤྲོས་བཅས་བསྐྱེད་རིམ་གྱི་གཅོད་མང་དུ་གསུངས་ཀྱང་༔ ཐབས་ཀྱི་སྔོན་འགྲོ་གནད་དུ་བསྣུན་པས༔ རྟེན་འབྲེལ་གྱི་ཤེས་རབ་རྩལ་ཆེན་རྫོགས་པའི་དགོས་པ་ཡོད༔ དེ་བཞིན་དུ་ཀུན་རྫོབ་ཙམ་དུ་གཅོད་ཡུལ་ཉམས་སུ་ལེན་པ་ནི༔
དང་པོ་རང་ཉིད་གནས་གང་ཡིན་ལ་གདན་དུ་འཁོད༔ སྔོན་འགྲོ་སྐྱབས་ཡུལ་བཏང་བ་ནི༔ རིག་པ་ངར་བསྐྱེད་སྟོང་པའི་རང་སྒྲ་ལས༔ ཕཊ྄ཿ ན་མོ༔ སྐྱབས་ཡུལ་ངོ་བོ་སྟོང་པའི་རང་རྩལ་ཉིད༔ རིགས་དྲུག་ཨ་འཐས་བྱང་ཆུབ་འཐོབ་བྱའི་ཕྱིར༔ བདག་གཞན་རོ་གཅིག་རྟོགས་པས་སེམས་བསྐྱེད་དོ༔ ཕཊ྄་ཕཊ྄་ཕཊ྄ཿ གཉིས་པ་རྣམ་ཤེས་སྤར་ཞིང་རང་ཉིད་དབྱངས་ཅན་རྡོ་རྗེ་རྣལ་འབྱོར་མ་རུ་གསལ་བ་ནི༔
ཕཊ྄ཿ རང་རིག་རྣམ་ཤེས་མ་སར་སྒོ་ང་ཙམ༔ སྤྱི་བོར་སྐར་མདའ་འགྱུ་བཞིན་གྱེན་དུ་འཕྲོས༔ རྗེ་བཙུན་མཐིང་འོད་འབར་མའི་ཐུགས་ཀར་ཐིམ༔ གསལ་སྟོང་བདེ་ཆེན་རྣལ་འབྱོར་མ་རུ་གསལ༔ དམར་གསལ་གྲི་ཐོད་འཛིན་ཅིང་ཁྲོ་མོའི་ཆས༔ དུར་ཁྲོད་ཆས་རྫོགས་ཁ་ཊྭཱཾ་གྲུ་མོར་བརྟེན༔ བརྐྱང་བསྐུམ་གར་སྟབས་བམ་རོའི་གདན་ལ་གསལ༔ ཕཊ྄་ཕཊ྄་ཕཊ྄ཿ གསུམ་པ་ཤ་ཁྲག་ཕུང་པོ་བདུད་རྩིར་བསྒྱུར་བ་ནི༔
ཕཊ྄ཿ བདག་ལུས་ཕུང་པོ་སྟོང་གསུམ་ཁྱབ་པ་ཡི༔ མགོ་བོ་བྷནྡྷ་ཟངས་གྲིས་རྦད་ཀྱིས་བཅད༔ སྣང་སྲིད་ཁྱབ་པར་ཡངས་ཤིང་རྒྱ་ཆེའི་ནང་༔ ཕུང་པོ་གཏུབ་པ་སྲིད་པའི་དབྱིངས་དང་མཉམ༔ གྲི་གུག་འབར་བས་ལན་གསུམ་དཀྲུགས་པ་ཡིས༔ ཤ་ཁྲག་ཟད་མེད་བདུད་རྩིའི་རྒྱ་མཚོར་གྱུར༔ ཕཊ྄་ཕཊ྄་ཕཊ྄ཿ བཞི་པ་ལྷ་འདྲེ་དབང་དུ་སྡུད་པ་ནི༔ ཕཊ྄་ཕཊ྄་ཕཊ྄ཿ
བདག་གི་ཐུགས་ཀར་གསེར་གྱི་རྡོ་རྗེ་ནི༔ རྭ་དགུ་ཧཱུྃ་གིས་མཚན་པ་ཕྱོགས་བཅུར་འཕྲོས༔ ཧཱུྃ་ལས་དབང་སྡུད་མཁའ་འགྲོ་བྱེ་བ་འབུམ༔ དཀར་སེར་དམར་ལྗང་མཐིང་ནག་དྲག་མོའི་ཚུལ༔ ཕྱག་གཡས་མི་ལྤགས་གཡང་གཞི་མེ་འབར་བསྣམས༔ གཡོན་པས་མི་རྐང་ཙེར་ཙེར་དྲག་ཏུ་འབུད༔ རྟོག་མེད་སྙིང་རྗེ་དྲྭ་བའི་འོད་ཟེར་གྱིས༔ འཁྲུལ་རྟོག་ལྷ་འདྲེ་སེམས་ཀྱི་ཆོ་འཕྲུལ་ཞི༔ བཟོད་གླགས་མེད་པར་དབང་དུ་བསྡུས་ནས་ཀྱང་༔ ཡེ་ཤེས་མཁའ་འགྲོ་འབུམ་གྱིས་ཟིལ་གྱིས་གནོན༔
བརྡལ་ཁྱབ་ས་གཞི་རྡོ་རྗེའི་ཞུ་ལམ་ལ༔ ཁབ་ལེན་རྡོ་ཡིས་ལྕགས་ཕྱེ་འཛིན་པ་ལྟར༔ ཅི་བཅོལ་བཀའ་ཉན་འབྲོས་དབང་མེད་པར་གྱུར༔ ཕཊ྄་ཕཊ྄་ཕཊ྄ཿ
ལྔ་པ་ཟིལ་གྱིས་གནོན་ཅིང་ཤ་ཁྲག་འགྱེད་པ་ནི༔ ཕཊ྄ཿ རང་ཉིད་དབང་སྡུད་དྲག་མོའི་ཐུགས་ཀ་ནས༔ གྲི་གུག་བྷནྡྷ་ཐོགས་པ་གྲངས་མེད་འཕྲོས༔ ཤ་ཁྲག་སྟོང་གསུམ་འགེང་བའི་མཆོད་སྦྱིན་འདི༔ ཏིང་འཛིན་རྩེ་གཅིག་ཟས་སུ་བྱིན་བརླབས་ནས༔
ཟངས་གྲིས་དཀྲུག་ཅིང་བྷནྡྷར་རབ་བསྐྱིལ་ནས༔ སངས་རྒྱས་བྱང་སེམས་དམ་ཆོས་འཕགས་པའི་ཚོགས༔ པད་འབྱུང་རིག་འཛིན་གྲུབ་ཐོབ་རྒྱ་མཚོ་དང་༔ རྒྱུད་སྡེ་བཞི་ཡི་དཀྱིལ་འཁོར་ལྷ་ཚོགས་ལ༔ འབུལ་ལོ་བཞེས་ཤིག་དགྱེས་པ་བསྐྱེད་གྱུར་ནས༔ བཀའ་ཆད་འཁུ་ལྡོག་མི་དམིགས་དབྱིངས་སུ་ཐིམ༔ ཕཊ྄་ཕཊ྄་ཕཊ྄ཿ དྲུག་པ་དྲེགས་ཆེན་རྣམས་དང་སྤྱི་ལ་འབུལ་བ་ནི༔ ཕཊ྄ཿ རོ་མཆོག་བཅུད་ལྡན་ཤ་ཁྲག་དམར་མཆོད་འདི༔
སྲིད་པའི་རྩེ་དང་མནར་མེད་ཡན་ཆོད་ཀྱི༔ དྲེགས་པ་ལྷ་སྲིན་སྡེ་བརྒྱད་བྱེ་བ་འབུམ༔ ནག་ཕྱོགས་གནོད་བྱེད་བགེགས་རིགས་ལན་ཆགས་སོགས༔ འབྱུང་པོ་གདུག་སེམས་ལྡན་པའི་ཚོགས་ལ་བསྔོ༔ ལན་ཆགས་བུ་ལོན་ཤ་འཁོན་བྱང་གྱུར་ཅིག༔ ཕཊ྄་ཕཊ྄་ཕཊ྄ཿ བདུན་པ་དཀར་འགྱེད་འབུལ་བ་ནི༔ ཕཊ྄ཿ ཤ་ཁྲག་བདུད་རྩི་དཀར་ཞིང་སྣུམ་པ་འདི༔ རྒྱལ་བའི་བཀའ་བཏགས་བསྟན་སྲུང་དཀར་པོའི་ཕྱོགས༔
སྲིད་པ་ཆགས་པའི་གཞི་བདག་ལྷ་དང་ཀླུ༔ དགེ་བསྙེན་བཀའ་སྐྱོང་མཐུ་ལྡན་རྣམས་ལ་སྦྱིན༔ དགེ་བཅུ་ལ་འགོད་ནག་ཕྱོགས་ཚོགས་སྤང་ཤོག༔ ཕཊ྄་ཕཊ྄་ཕཊ྄ཿ བརྒྱད་པ་ལྷག་མ་གིང་དང་ཁས་ཞན་དབང་ཆུང་རྣམས་ལ་སྦྱིན་པ་ནི༔ ཕཊ྄ཿ མ་ཕུང་པོ་ཤ་ཁྲག་ལྷག་མ་འདི༔ དུར་ཁྲོད་བདག་མོ་བྱེ་བ་འབུམ༔ ཀེང་རུས་གར་བསྒྱུར་ཕོ་མོ་གིང་༔ དཔག་ཚད་ཁྱབ་པའི་གནས་ཉུལ་ཚོགས༔
གཞན་ཡང་ཁས་ཞན་དབང་ཆུང་རིགས༔ སྔ་ཕྱི་མ་ཐོབ་ལྷ་འདྲེའི་ཚོགས༔ ཤ་ཁྲག་རུས་པའི་ལྷག་མ་བཞེས༔ བསྔོས་པ་བཞིན་དུ་ཚིམས་གྱུར་ནས༔ རེ་བའི་བསམ་པ་ཁེངས་གྱུར་ཅིག༔ ཕཊ྄་ཕཊ྄་ཕཊ྄ཿ དགུ་པ་ཆོས་སྟོན་ཅིང་བྱང་ཆུབ་ལམ་དུ་དགོད་པ་ནི༔ ཕཊ྄ཿ ན་མོ༔ ཉོན་ཅིག་སྣང་སྲིད་ལྷ་འདྲེའི་ཚོགས༔
རང་རིག་ཆོས་སྐུ་མ་མཐོང་བས༔ འཁྲུལ་འཛིན་ལས་ཀྱི་འབྱུང་པོར་གྲུབ༔ ལྟ་བ་ངོ་སྤྲོད་མ་ཐོབ་པས༔ མ་རིག་གཉིས་འཛིན་རུ་ཏྲར་སྐྱེས༔ ཏིང་འཛིན་མཆོད་སྦྱིན་མ་ཐོབ་པས༔ ཡིད་ལུས་སྲིད་པའི་ཟ་འདྲེ་གྲུབ༔ དབང་སྡུད་ཚོགས་གྲལ་མ་ཚུད་པས༔ དགེ་བཅུ་ཕན་སེམས་སྙིང་རྗེ་བྲལ༔ རིགས་དྲུག་འཁྲུལ་པར་གྲུབ་པ་ཡི༔ གནོད་བྱེད་ལྷ་འདྲེ་བགེགས་ཀྱི་ཚོགས༔
དེང་ནས་བྱང་ཆུབ་མ་ཐོབ་བར༔ མི་དགེ་བ་ཡི་གནོད་སེམས་སྤོངས༔ ཕན་དགེའི་རྒྱུ་འབྲས་ཆོས་བཅུ་སྤྱོད༔ སྣང་སྟོང་ཡིད་ལུས་རང་མདངས་ལྟོས༔ གྲགས་སྟོང་རྡོ་རྗེའི་ཚིག་ལ་ཉོན༔ རོ་གཅིག་སེམས་ཉིད་གཉུག་མ་སྐྱོངས༔ དགེ་དེས་དོན་གཉིས་མཐར་ཕྱིན་ནས༔ བླ་མེད་འབྲས་བུ་ཡོངས་རྫོགས་ཤོག༔ ཕཊ྄་ཕཊ྄་ཕཊ྄ཿ བཅུ་པ་མི་དམིགས་མགྲོན་རྣམས་མཁའ་ལ་བསྟིམ་པ་ནི༔
བདག་གི་རྣམ་ཤེས་རང་སར་ཕབ་པ་ནི༔ ཕཊ྄ཿ རྣམ་ཤེས་མཁའ་འགྲོ་གནས་གྱུར་ཐིག་ལེ་ནི༔ དཀར་དམར་མདངས་ལྡན་མ་སར་སྒོ་ང་ཙམ༔ སྤྱི་བོ་མར་བབས་སྙིང་ཁ་ཆོས་དབྱིངས་སུ༔ ཐིམ་པས་མི་རྟོག་དྲན་འཛིན་རྗེན་པར་ཤར༔ ཀ་དག་གདོད་མའི་རྒྱལ་ས་ཟིན་གྱུར་ཅིག༔ ཕཊ྄་ཕཊ྄་ཕཊ྄ཿ བཅུ་གཅིག་པ་བསྔོ་སྨོན་བགྱིས་པ་ནི༔ ཕཊ྄ཿ
གཅོད་ཡུལ་མཆོད་སྦྱིན་ཟབ་མོ་བགྱིས་པའི་མཐུས༔ རྣམ་རྟོག་ལྷ་འདྲེ་སེམས་ཀྱི་ཆོ་འཕྲུལ་ལས༔ རེ་དོགས་བྲལ་ཞིང་གདེང་ཚད་ལྡན་པ་ཡི༔ ཤ་ཁྲག་མཆོད་པས་ཚོགས་གཉིས་རབ་རྫོགས་ཏེ༔ རིགས་དྲུག་འཁོར་བའི་སྡུག་བསྔལ་ལས་སྒྲོལ་ཤོག༔ ཕཊ྄་ཕཊ྄་ཕཊ྄ཿ ཅེས་ཕཊ྄་ཅེས་པ་དམིགས་པ་གསལ་བའི་དྲག་སྔགས་ཡིན་པས་སྐབས་དང་བསྟུན་པ་རྒྱས་པ་སོགས་གཅོད་ཡུལ་སྤྱི་མཐུན་ལྟར་བྱ༔ རྗེས་མི་དམིགས་ཀ་དག་ངང་ལ་བཞག༔ ས་མ་ཡ༔ བདག་འདྲ་བུད་མེད་ཡེ་ཤེས་མཚོ་རྒྱལ་གྱིས༔
ཟབ་དོན་ཡང་སྙིང་གཅོད་ཡུལ་མཆོད་སྦྱིན་བཞག༔ གཟའ་མཆོག་དྲང་སྲོང་བཀའ་ཡི་རྒྱ་འདི་སྲུངས༔ མ་འོངས་ཡང་མཐའ་ཉི་ཤུའི་མགོ་ཚུགས་ཚེ༔ ལས་ཅན་ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔
གཏད་རྒྱ༔ བདག་འདྲ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོ་དཔལ་ཆེན་པོས་སྦས་ཡུལ་པདྨ་ཤེལ་ཕུག་ནས་གདན་དྲངས་པའོ།། །། ༁ྃྂ༔ ཐུགས་རྗེ་ཆེན་པོ་འཁོར་འདས་ཟིལ་གནོན་ལས༔ གཏོར་མ་བསྡུས་པ་བྱང་ཆུབ་ཆུ་རྒྱུན་བཞུགས་སོ༔ འཁོར་འདས་ཟིལ་གནོན་ལྷ་ལ་འདུད༔ ས་མ་ཡ༔ བདག་འདྲ་ཡེ་ཤེས་མཚོ་རྒྱལ་གྱིས༔ གཏོར་མགྲོན་བྱང་ཆུབ་ཆུ་རྒྱུན་བསྟན༔ དང་པོ་ཆུང་ངུའི་སྦྱིན་པ་ཡིས༔
དགེ་ཚོགས་དཔག་ཡས་འབྱུང་བའི་ཐབས༔ སེམས་བསྐྱེད་མཆོད་སྦྱིན་འདི་ཉིད་ཟབ༔ ས་མ་ཡ༔ གཏོར་མ་བྱ་བའི་རིམ་པ་ནི༔ རིན་ཆེན་སྣོད་མཆོག་གང་རུང་དུ༔ རབ་ནི་སྨན་བཟང་སྦྲང་བུ་རམ༔ དཀར་གསུམ་དག་གི་རིལ་བུ་སྒྲིལ༔ འབྲིང་ནི་ནས་འབྲས་གྲོ་ཁྲེ་ཏིལ༔ ཕྱེ་མ་ཞིབ་འཐག་རིལ་བུ་སྒྲིལ༔ ཐ་མ་ནས་སམ་གང་རུང་འབྲུ༔
སྣོད་གཙང་དག་ཏུ་ལེགས་པར་བཤམ༔ ཏིང་འཛིན་རྣམ་གསུམ་མི་དམིགས་ངང་༔ ཁྲུས་དང་གཙང་སྦྲ་དང་བཅས་ཏེ༔ ལྷ་བསྐྱེད་དམིགས་པ་གསལ་བར་བྱ༔ དེ་ཡང་ཐེག་པ་ཆེ་ཆུང་སྟེ༔ རབ་ནི་སྟོང་ཉིད་མཆོད་ཡུལ་བྲལ༔ འབྲིང་ཡང་ཟུང་འཇུག་རྟེན་འབྲེལ་གཅེས༔ ཐ་མ་དམིགས་པ་སེམས་བསྐྱེད་གཙོ༔ ས་མ་ཡ༔ དང་པོ་སྔོན་དུ་སྐྱབས་ཡུལ་ནི༔
ན་མོཿ བླ་མ་བདེ་གཤེགས་རྩ་བ་གསུམ༔ དཀོན་མཆོག་རྣམ་གསུམ་སྐྱབས་ཡུལ་ལྷ་ཡི་ཚོགས༔ རྩེ་གཅིག་འདུ་འབྲལ་མེད་པའི་མོས་གུས་ཀྱིས༔ བླ་མེད་བྱང་ཆུབ་ཐོབ་ཕྱིར་སྐྱབས་སུ་གསོལ༔ གཉིས་པ་རང་ཉིད་ལྷ་བསྐྱེད་ནི༔ ཧཱུྃ༔ སྟོང་པའི་ངང་ལས་སྐད་ཅིག་པད་ཟླའི་སྟེང་༔ རང་ཉིད་ཐུགས་རྗེ་ཆེན་པོ་སྐུ་མདོག་དཀར༔ ཞི་འཛུམ་མདངས་ལྡན་ལོངས་སྐུའི་རྒྱན་གྱིས་སྤྲས༔
ཕྱག་གཡས་མཆོག་སྦྱིན་བདུད་རྩི་ན་ར་ར༔ གཡོན་པས་སྐྱབས་སྦྱིན་རིགས་དྲུག་སྡུག་བསྔལ་སེལ༔ ཞབས་གཉིས་ཕྱེད་སྐྱིལ་འགྲོ་བའི་མགོན་གྱུར་གསལ༔ ཨོཾ་ལོ་ཀི་ཤྭ་ར་ཡ་ཨ་ཝ་ལོ་ཀི་ཏེ་ཧྲི་ད་ཡ་སྭཱ་ཧཱ༔ ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ༔ གསུམ་པ་ཁྲུས་གསོལ་བ་ནི༔ ཧཱུྃ༔ གནས་ལྔའི་འོད་ཟེར་ཕྱོགས་བཅུར་རབ་འཕྲོས་པས༔ སངས་རྒྱས་བྱང་སེམས་རིགས་ལྔ་སྤྱན་དྲངས་ནས༔
དབང་བསྐུར་སྐུ་གང་ཁྲུས་བསྩལ་སྡིག་སྒྲིབ་དག༔ ཆུ་ཡི་ལྷག་མ་འོད་དཔག་དབུ་རྒྱན་གྱུར༔ ཨོཾ་ན་མཿསརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཨཱཿཧཱུྃ༔ དེ་ནས་སྤྱི་ཁྲུས་གསོལ་བ་ནི༔ ཧཱུྃ༔ དུས་གསུམ་བདེ་གཤེགས་རྩ་གསུམ་དཀྱིལ་འཁོར་ལ༔ སྐུ་གསུང་ཐུགས་ཡོན་ཉོན་མོངས་མི་མངའ་ཡང་༔ རིགས་དྲུག་སེམས་ཅན་སྡུག་བསྔལ་སྦྱང་སླད་དུ༔ ཡེ་ཤེས་ལྔ་ཡི་ཁྲུས་ཆབ་འདི་འབུལ་བས༔ ཤེས་བྱའི་ལས་སྒྲིབ་ཉོན་མོངས་དག་གྱུར་ནས༔
འགྲོ་ཀུན་བླ་མེད་བྱང་ཆུབ་ཐོབ་གྱུར་ཅིག༔ ཨོཾ་ཧཱུྃ་ཏྲཱྃ་ཧྲཱི་ཨཱཿ ཨོཾ་མ་ཎི་པདྨེ་ཧཱུྃ༔ ཨོཾ་ཛྙཱ་ན་པཉྩ་ཨ་བྷི་ཥེ་ཀ་ཏེ་ཀཱ་ཡ་ཝཱཀྐ་ཙིཏྟ་བི་ཤྭ་དྷ་ན་ཡེ་སྭཱ་ཧཱ༔ ཞེས་ཁྲུས་བྱ་ཞིང་སེམས་བསྐྱེད་དང་ལྡན་པར་མོས༔ བཞི་པ་སྣོད་དུ་གཏམས་ཏེ་ཡི་དྭགས་ལ་སྦྱིན་པ་ནི༔ ཨོཾ་ཨཱཿཧཱུྃ༔ ལན་གསུམ༔ ཨོཾ་ན་མཿསརྦ་ཏ་ཐ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུྃ༔ ལན་ཉི་ཤུའམ་བདུན་གྱིས་བསྔོ་ལ༔
ཧཱུྃ༔ བདག་ཉིད་འཕགས་མཆོག་ཁ་སར་པ་ཎི་ཡི༔ ཕྱག་ནས་བབས་པའི་བདུད་རྩི་མཆོད་སྦྱིན་གྱིས༔ སྟོང་གསུམ་སྲིད་པའི་ཡི་དྭགས་ཚིམས་བྱས་ནས༔ ནམ་མཁའ་མཛོད་ཀྱི་ལོངས་སྤྱོད་ལྡན་པར་ཤོག༔ ཨོཾ་ཨཱཿཧཱུྃ༔ ལན་གསུམ་མམ་གྲངས་མེད་དང་དམིགས་པས་རྒྱས་གདབ་བོ༔ དེ་ནས་སྣོད་བཤལ་ཏེ་དོར་ནས་གཙང་མ་བྱ༔ ས་མ་ཡ༔ དང་པོ་རིན་པོ་ཆེའི་སྣོད་དུ་གཏོར་མཆོད་བཤམས་ལ༔
ཨོཾ་ཨཿཧཱུྃ༔ ཨོཾ་ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུྃ༔ ལན་ཉེར་གཅིག་གིས་བསྔོ༔ ཧཱུྃ༔ བློ་འདས་ཆོས་དབྱིངས་ཡངས་པའི་སྣོད་མཆོག་ཏུ༔ ཟད་མེད་བཅུད་མཆོག་ཏིང་འཛིན་རྫས་ཀྱིས་བཀང་༔ བྱིན་གྱིས་བརླབས་པའི་བདུད་རྩི་རྒྱ་མཚོ་འདི༔ བསྟན་གཉིས་གཙོ་བོ་ཤཱཀ་ཐུབ་པདྨ་འབྱུང་༔ སངས་རྒྱས་ཆོས་དང་དགེ་འདུན་འདུས་པའི་སྡེ༔ རིག་འཛིན་དྲང་སྲོང་གྲུབ་ཐོབ་བརྒྱུད་པར་བཅས༔
རྩ་བའི་བླ་མ་ཡི་དམ་མཁའ་འགྲོ་དང་༔ དམ་ཅན་ཆོས་སྐྱོང་ནོར་ལྷ་གཏེར་གྱི་བདག༔ རྒྱུད་སྡེ་བཞི་ཡི་དཀྱིལ་འཁོར་ལྷ་ཚོགས་ལ༔ འབུལ་ལོ་མཆོག་ཐུན་དངོས་གྲུབ་སྩལ་དུ་གསོལ༔ ཨོཾ་ཨཱཿཧཱུྃ༔ ལྷ་གྲངས་སམ་ཉེར་གཅིག་བརྗོད༔ སྐབས་འདིར་ཁ་བསྔོས་བརྒྱབ་ཀྱང་རུང་༔ གཉིས་པ་མས་མགྲོན་ལ་འབུལ་ཞིང་བསྔོ་བ་ནི༔ གཏོར་སྣོད་དུ་རྫས་གསར་པ་བཤམས་ལ༔ ཨོཾ་ཨཱཿཧཱུྃ༔
ཨོཾ་ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུྃ༔ ལན་ཉེར་གཅིག་གིས་བསྔོ༔ ཧཱུྃ༔ སྣང་སྲིད་སྣོད་མཆོག་ཡངས་པའི་སྣོད་ནང་དུ༔ བཅུད་ཀྱི་འབྱུང་ལྔ་བདུད་རྩིའི་རྫས་སུ་བསྒྱུར༔ བྱིན་གྱིས་བརླབས་པའི་ལོངས་སྤྱོད་རྒྱ་མཚོ་འདི༔ དཔལ་མགོན་བདུན་ཅུ་ལྷ་སྲིན་དྲེགས་སྡེ་བརྒྱད༔ གཟའ་ཀླུ་རྒྱུ་སྐར་བརྟན་མ་ས་བདག་སྨན༔ ལོ་ཟླ་ཞག་དུས་ཆུ་ཚོད་ཚེས་ཀྱི་བདག༔ མགུལ་ལྷ་བཅུ་གསུམ་གཞི་བདག་ཟོ་དོར་དང་༔
བགེགས་རིགས་ལན་ཆགས་རིགས་དྲུག་སྙིང་རྗེའི་མགྲོན༔ བར་དོར་འཁྱམས་པའི་སེམས་ཅན་མ་ལུས་པ༔ བསྔོའོ་ལན་ཆགས་ཤ་འཁོན་འཁོར་གྱུར་ཅིག༔ ཨོཾ་ཨཱཿཧཱུྃ༔ ཨོཾ་ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུྃ༔ ཞེས་ཉེར་གཅིག་གིས་བསྔོ༔ དེ་ནས་གཏོར་གཞོང་བཤལ་ཏེ་གཏོར་མ་ནང་དུ་བླུགས་ལ༔ ཨོཾ་ཨཱཿཧཱུྃ༔ ཨོཾ་ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུྃ༔ ལན་བདུན་གྱིས་བསྔོ༔
ཧཱུྃ༔ རིན་ཆེན་ཡངས་པ་སྟོང་གསུམ་སྣོད་ཀྱི་ནང་༔ ཟག་མེད་གཏོར་མཆོད་ལྷག་མ་བཅུད་ཀྱིས་བཀང་༔ བྱིན་གྱིས་བརླབས་པའི་མཆོད་སྦྱིན་རྒྱ་མཚོ་འདི༔ གློ་བུར་ལྷགས་ཤིང་མིང་ནས་མ་སྨོས་དང་༔ ཁས་ཞན་དབང་ཆུང་མ་རིག་མ་ཐོས་སོགས༔ གཞན་ཡང་སྔོན་ལས་འཕྲལ་རྐྱེན་དབང་གྱུར་པ༔ རྐུ་འཕྲོག་བཅོམ་གསུམ་རྡུང་རྡེག་སྲོག་བཅད་གཏུབ༔ བུ་ལོན་ཤ་འཁོན་ལན་ཆགས་འཁོར་བ་དང་༔ ལྷག་མར་དབང་བའི་འབྱུང་པོ་མ་ལུས་ལ༔
བསྔོས་ཤིང་ཚིམས་ནས་རེ་བ་ཁེངས་གྱུར་ཏེ༔ རྣམ་མཁྱེན་བྱང་ཆུབ་འབྲས་བུ་ཐོབ་པར་ཤོག༔ ཨོཾ་ཨཱཿཧཱུྃ༔ ཨོཾ་ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུྃ༔ ཉེར་གཅིག་གིས་བསྔོ་བར་བྱ༔ དེ་ནས་ཆོས་སྟོན་པ་ནི༔ ཧཱུྃ༔ ཆོས་རྣམས་རྒྱུ་མེད་སྟོང་པའི་དབྱིངས༔ རྐྱེན་གྱིས་མ་བསྒྱུར་དངོས་པོ་མེད༔ འདུས་མ་བྱས་ཀྱི་རང་བཞིན་ཅན༔
གསལ་སྟོང་ཡེ་ཤེས་སྙིང་པོའི་ངང་༔ བླ་མེད་ཐེག་ཆེན་སྡོམ་པར་གྱིས༔ བྱང་ཆུབ་སོ་ཐར་བསླབ་སྡོམ་གྱིས༔ སྡིག་པ་མི་དགེ་བཅུ་པོ་དང་༔ མཚམས་མེད་ལྔ་ཡི་ལས་རྣམས་སྤོངས༔ དགེ་བཅུ་སེམས་བསྐྱེད་ལྡན་པར་གྱིས༔ སྲིད་པར་གྲུབ་པའི་མགྲོན་རྣམས་ཀུན། ཕན་དགེ་བྱང་སེམས་ལྡན་གྱུར་ནས༔ ཀུན་ཀྱང་སངས་རྒྱས་མྱུར་ཐོབ་ཤོག༔ ཅེས་བསྔོ་སྨོན་བྱ་ཞིང་༔
མགྲོན་རྣམས་རང་གནས་སུ་གཤེགས་པ་ནི༔ ཨོཾ༔ འཇིག་རྟེན་འདས་དང་མ་འདས་ཀྱི༔ ཨཱཿ མགྲོན་དུ་གྱུར་པ་མ་ལུས་ཀུན༔ ཧཱུྃ༔ དམིགས་མེད་རང་དབྱིངས་ཀློང་དུ་གཤེགས༔ ཨོཾ་བཛྲ་མུཿ བཀྲ་ཤིས་ནི༔ ཧོཿ
མཐའ་ཡས་ཐུགས་རྗེ་སེམས་ཅན་མགོན་གྱུར་པ༔ གངས་རིའི་མདོག་ཅན་མཆོག་སྦྱིན་སྐྱབས་སྦྱིན་ཅན༔ འགྲོ་མགོན་དཔལ་དུ་ལྷམ་མེར་ཤར་བའི་སྐུ༔ འཕགས་མཆོག་སྤྱན་རས་གཟིགས་ཀྱི་བཀྲ་ཤིས་ཤོག༔ ཅེས་མེ་ཏོག་འཐོར་ཞིང་བསྔོ་སྨོན་གང་རུང་གིས་རྒྱས་གདབ་ཀྱང་ཆོག༔ རྗེས་ཀྱི་བྱ་བ་ནི༔ འཁོར་འདས་ཐམས་ཅད་ཆོས་སྐུའི་ཀློང་མ་འགགས་པའི་རྩལ་ལས༔ སེམས་ཅན་སོ་སོའི་སྣང་ངོར་ལོངས་སྐུ་སྒྱུ་མའི་སྤྲུལ་སྒྱུར་དང་༔ བསྡུས་བྱ་ཀུན་རྫོབ་ཙམ་མ་གཏོགས་དོན་ལ་མཆོད་ཡུལ་སྦྱིན་མཁན་མ་གྲུབ་པ༔ སྟོང་པའི་རང་མདངས་ཡིན་པར་ཐག་བཅད་དེ༔
འཁོར་འདས་རོ་གཅིག་མི་དམིགས་ཆོས་སྐུའི་ངང་དུ་མཉམ་པར་བཞག༔ ས་མ་ཡ༔ ཨེ་མ་བདག་འདྲ་ཁོ་མོ་ཡེ་ཤེས་མཚོ་རྒྱལ་གྱིས༔ ཡང་ཟབ་དོན་བསྡུས་མཆོད་སྦྱིན་མན་ངག་མཆོག༔ ཚིག་ཉུང་དོན་ཆེ་ཚོགས་ཆེན་རབ་རྫོགས་པའི༔ བྱང་ཆུབ་ཆུ་རྒྱུན་དགེ་བའི་རྒྱ་མཚོ་བཞག༔ འདི་ཉིད་ཉམས་སུ་ལེན་པའི་སྐལ་ལྡན་རྣམས༔ ཚེ་འདིར་བཀྲ་ཤིས་ཕྱི་མ་བྱང་ཆུབ་ཐོབ༔ སྙིང་ནས་ཆོས་བྱེད་རྣམས་ཀྱིས་ཉམས་སུ་ལོངས༔ མ་འོངས་ཡང་མཐའ་ལྔ་བརྒྱ་ཐ་མའི་ཚེ༔
རྒྱལ་སྲས་པདྨའི་མིང་དང་འཕྲད་པར་ཤོག༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཁོ་བོ་ཨུ་རྒྱན་རྩ་གསུམ་གླིང་པས་ལྕགས་གླང་ལོར་བྲག་གད་པདྨ་ཤེལ་ཕུག་ནས་གདན་དྲངས་ཤིང་ཤོག་སེར་ནས་ཞལ་བཤུས་སོ།། །། ༁ྃྂ༔ ཐུགས་རྗེ་ཆེན་པོ་འཁོར་འདས་ཟིལ་གནོན་ལས༔
གཏོར་མ་བསྡུས་པ་བྱང་ཆུབ་ཆུ་རྒྱུན་བཞུགས་སོ༔ འཁོར་འདས་ཟིལ་གནོན་ལྷ་ལ་འདུད༔ ས་མ་ཡ༔ བདག་འདྲ་ཡེ་ཤེས་མཚོ་རྒྱལ་གྱིས༔ གཏོར་མགྲོན་བྱང་ཆུབ་ཆུ་རྒྱུན་བསྟན༔ དང་པོ་ཆུང་ངུའི་སྦྱིན་པ་ཡིས༔ དགེ་ཚོགས་དཔག་ཡས་འབྱུང་བའི་ཐབས༔ སེམས་བསྐྱེད་མཆོད་སྦྱིན་འདི་ཉིད་ཟབ༔ ས་མ་ཡ༔ གཏོར་མ་བྱ་བའི་རིམ་པ་ནི༔
རིན་ཆེན་སྣོད་མཆོག་གང་རུང་དུ༔ རབ་ནི་སྨན་བཟང་སྦྲང་བུ་རམ༔ དཀར་གསུམ་དག་གི་རིལ་བུ་སྒྲིལ༔ འབྲིང་ནི་ནས་འབྲས་གྲོ་ཁྲེ་ཏིལ༔ ཕྱེ་མ་ཞིབ་འཐག་རིལ་བུ་སྒྲིལ༔ ཐ་མ་ནས་སམ་གང་རུང་འབྲུ༔ སྣོད་གཙང་དག་ཏུ་ལེགས་པར་བཤམ༔ ཏིང་འཛིན་རྣམ་གསུམ་མི་དམིགས་ངང་༔ ཁྲུས་དང་གཙང་སྦྲ་དང་བཅས་ཏེ༔ ལྷ་བསྐྱེད་དམིགས་པ་གསལ་བར་བྱ༔
དེ་ཡང་ཐེག་པ་ཆེ་ཆུང་སྟེ༔ རབ་ནི་སྟོང་ཉིད་མཆོད་ཡུལ་བྲལ༔ འབྲིང་ཡང་ཟུང་འཇུག་རྟེན་འབྲེལ་གཅེས༔ ཐ་མ་དམིགས་པ་སེམས་བསྐྱེད་གཙོ༔ ས་མ་ཡ༔ དང་པོ་སྔོན་འགྲོ་ལ་གཉིས་དང་པོ་སྐྱབས་འགྲོ་ནི༔ ན་མོཿ བླ་མ་བདེ་གཤེགས་རྩ་བ་གསུམ༔ དཀོན་མཆོག་རྣམ་གསུམ་སྐྱབས་ཡུལ་ལྷ་ཡི་ཚོགས༔ རྩེ་གཅིག་འདུ་འབྲལ་མེད་པའི་མོས་གུས་ཀྱིས༔
བླ་མེད་བྱང་ཆུབ་ཐོབ་ཕྱིར་སྐྱབས་སུ་གསོལ༔ གཉིས་པ་སེམས་བསྐྱེད་ནི༔ ཧོཿ སྣང་སྲིད་ཡེ་ནས་ཟང་ཐལ་གཞལ་ཡས་ཁང་༔ སྣོད་བཅུད་རང་གསལ་རིག་པའི་དཀྱིལ་འཁོར་ལྷ༔ འཛིན་མེད་མ་བཅོས་ལྷུན་གྲུབ་དེ་བཞིན་ངང་༔ བརྡ་དོན་རྟོགས་ཕྱིར་གནས་ལུགས་སེམས་བསྐྱེད་དོ༔ གསུམ་པ་རང་ཉིད་ལྷ་བསྐྱེད་ནི༔ ཧཱུྃ༔ སྟོང་པའི་ངང་ལས་སྐད་ཅིག་པད་ཟླའི་སྟེང་༔
རང་ཉིད་ཐུགས་རྗེ་ཆེན་པོ་སྐུ་མདོག་དཀར༔ ཞི་འཛུམ་མདངས་ལྡན་ལོངས་སྐུའི་རྒྱན་གྱིས་སྤྲས༔ ཕྱག་གཡས་མཆོག་སྦྱིན་བདུད་རྩི་ན་ར་ར༔ གཡོན་པས་སྐྱབས་སྦྱིན་རིགས་དྲུག་སྡུག་བསྔལ་སེལ༔ ཞབས་གཉིས་ཕྱེད་སྐྱིལ་འགྲོ་བའི་མགོན་གྱུར་གསལ༔ ཨོཾ་ལོ་ཀི་ཤྭ་ར་ཡ་ཨ་ཝ་ལོ་ཀི་ཏེ་ཧྲི་ད་ཡ་སྭཱ་ཧཱ༔ ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ༔ ཅི་ནུས་བཟླས། བཞི་པ་ཁྲུས་གསོལ་བ་ནི༔
ཧཱུྃ༔ གནས་ལྔའི་འོད་ཟེར་ཕྱོགས་བཅུར་རབ་འཕྲོས་པས༔ སངས་རྒྱས་བྱང་སེམས་རིགས་ལྔ་སྤྱན་དྲངས་ནས༔ དབང་བསྐུར་སྐུ་གང་ཁྲུས་བསྩལ་སྡིག་སྒྲིབ་དག༔ ཆུ་ཡི་ལྷག་མ་འོད་དཔག་དབུ་རྒྱན་གྱུར༔ ཨོཾ་ན་མཿསརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཨཱཿཧཱུྃ༔ དེ་ནས་བརྟེན་ཁྲུས་གསོལ་བ་ནི༔ ཧཱུྃ༔ དུས་གསུམ་བདེ་གཤེགས་རྩ་གསུམ་དཀྱིལ་འཁོར་ལ༔ སྐུ་གསུང་ཐུགས་ཡོན་ཉོན་མོངས་མི་མངའ་ཡང་༔
རིགས་དྲུག་སེམས་ཅན་སྡུག་བསྔལ་སྦྱང་སླད་དུ༔ ཡེ་ཤེས་ལྔ་ཡི་ཁྲུས་ཆབ་འདི་འབུལ་བས༔ ཤེས་བྱའི་ལས་སྒྲིབ་ཉོན་མོངས་དག་གྱུར་ནས༔ འགྲོ་ཀུན་བླ་མེད་བྱང་ཆུབ་ཐོབ་གྱུར་ཅིག༔ ཨོཾ་ཧཱུྃ་ཏྲཱྃ་ཧྲཱི་ཨཱཿཨོཾ་མ་ཎི་པདྨེ་ཧཱུྃ༔ ཨོཾ་ཛྙཱ་ན་པཉྩ་ཨ་བྷི་ཥེ་ཀ་ཏེ་ཀཱ་ཡ་ཝཱཀྐ་ཙིཏྟ་བི་ཤྭ་དྷ་ན་ཡེ་སྭཱ་ཧཱ༔ ཞེས་ཁྲུས་བྱ་ཞིང༌། ཨོྃ་ཧཱུྃ་ཏྲཱྃ་ཧྲཱི་ཨཱཿཀཱ་ཡ་བི་ཤྭ་དྷ་ན་ཡེ་སྭཱ་ཧཱ༔
སྐུ་ཕྱི། ཨོཾ་བཛྲ་ཝསཏྲ་ཡེ་སྭཱ་ཧཱ།
ན་བཟའ་འབུལ། ལྔ་པ་ཁྲུས་ཆུ་སྣོད་དུ་གཏམས་ཏེ་ཡི་དྭགས་ལ་སྦྱིན་པ་ནི༔ ཨོཾ་ཨཱཿཧཱུྃ༔ ལན་གསུམ༔ ཨོཾ་ན་མཿསརྦ་ཏ་ཐ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུྃ༔ ཆུ་རྒྱུན་སྦྲེང་བཞིན། ལན་ཉི་ཤུའམ་བདུན་གྱིས་བསྔོ་ལ༔ ཧཱུྃ༔ བདག་ཉིད་འཕགས་མཆོག་ཁ་སར་པ་ཎི་ཡི༔ ཕྱག་ནས་བབས་པའི་བདུད་རྩི་མཆོད་སྦྱིན་གྱིས༔
སྟོང་གསུམ་སྲིད་པའི་ཡི་དྭགས་ཚིམས་བྱས་ནས༔ ནམ་མཁའ་མཛོད་ཀྱི་ལོངས་སྤྱོད་ལྡན་པར་ཤོག༔ ཨོཾ་ཨཱཿཧཱུྃ༔ ལན་གསུམ་མམ་གྲངས་མེད་དང་༔ ཨོཾ་ཛྭ་ལ་ཨི་དཾ་སརྦ་པྲེ་ཏ་བྷྱ་སྭཱ་ཧཱ༔ ལན་བདུན། སྦྱིན་པ་འདི་ཡིས་བསོད་ནམས་གང༌། ། དེ་དག་ཡི་དྭགས་ཕྱི་བཞིན་སོང༌། ། ཡི་དྭགས་འཇིག་རྟེན་རབ་འཇིགས་ལས། ། དེ་དག་མྱུར་དུ་གྲོལ་བར་ཤོག
དམིགས་པས་རྒྱས་གདབ་བོ། དེ་ནས་སྣོད་བཤལ་ཏེ་དོར་ནས་གཙང་མ་བྱ༔ ས་མ་ཡ༔ དང་པོ་རིན་པོ་ཆེའི་སྣོད་དུ་གཏོར་མཆོད་བཤམས་ལ༔ ཆུ་རྒྱུན་སྦྲེང༌། ཨོཾ་ཨཱཿཧཱུྃ༔ ཨོཾ་ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུྃ༔ ལན་ཉེར་གཅིག་གིས་བསྔོ༔ ཧཱུྃ༔ བློ་འདས་ཆོས་དབྱིངས་ཡངས་པའི་སྣོད་མཆོག་ཏུ༔
ཟད་མེད་བཅུད་མཆོག་ཏིང་འཛིན་རྫས་ཀྱིས་བཀང་༔ བྱིན་གྱིས་བརླབས་པའི་བདུད་རྩི་རྒྱ་མཚོ་འདི༔ བསྟན་གཉིས་གཙོ་བོ་ཤཱཀ་ཐུབ་པདྨ་འབྱུང་༔ སངས་རྒྱས་ཆོས་དང་དགེ་འདུན་འདུས་པའི་སྡེ༔ རིག་འཛིན་དྲང་སྲོང་གྲུབ་ཐོབ་བརྒྱུད་པར་བཅས༔ རྩ་བའི་བླ་མ་ཡི་དམ་མཁའ་འགྲོ་དང་༔ དམ་ཅན་ཆོས་སྐྱོང་ནོར་ལྷ་གཏེར་གྱི་བདག༔ རྒྱུད་སྡེ་བཞི་ཡི་དཀྱིལ་འཁོར་ལྷ་ཚོགས་ལ༔ འབུལ་ལོ་མཆོག་ཐུན་དངོས་གྲུབ་སྩལ་དུ་གསོལ༔ ཨོཾ་ཨཱཿཧཱུྃ༔
ལྷ་གྲངས་སམ་ཉེར་གཅིག་བརྗོད༔ སྐབས་འདིར་ཁ་བསྔོས་བརྒྱབ་ཀྱང་རུང་༔ གཉིས་པ་མས་མགྲོན་ལ་འབུལ་ཞིང་བསྔོ་བ་ནི༔ གཏོར་སྣོད་དུ་རྫས་གསར་པ་བཤམས་ལ༔ ཨོཾ་ཨཱཿཧཱུྃ༔ ཨོཾ་ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུྃ༔ ལན་ཉེར་གཅིག་གིས་བསྔོ༔ ཧཱུྃ༔ སྣང་སྲིད་སྣོད་མཆོག་ཡངས་པའི་སྣོད་ནང་དུ༔ བཅུད་ཀྱི་འབྱུང་ལྔ་བདུད་རྩིའི་རྫས་སུ་བསྒྱུར༔
བྱིན་གྱིས་བརླབས་པའི་ལོངས་སྤྱོད་རྒྱ་མཚོ་འདི༔ དཔལ་མགོན་བདུན་ཅུ་ལྷ་སྲིན་དྲེགས་སྡེ་བརྒྱད༔ གཟའ་ཀླུ་རྒྱུ་སྐར་བརྟན་མ་ས་བདག་སྨན༔ ལོ་ཟླ་ཞག་དུས་ཆུ་ཚོད་ཚེས་ཀྱི་བདག༔ མགུལ་ལྷ་བཅུ་གསུམ་གཞི་བདག་ཟོ་དོར་དང་༔ བགེགས་རིགས་ལན་ཆགས་རིགས་དྲུག་སྙིང་རྗེའི་མགྲོན༔ བར་དོར་འཁྱམས་པའི་སེམས་ཅན་མ་ལུས་པ༔ བསྔོའོ་ལན་ཆགས་ཤ་འཁོན་འཁོར་གྱུར་ཅིག༔ ཨོཾ་ཨཱཿཧཱུྃ༔ ཨོཾ་ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུྃ༔
ཞེས་ཉེར་གཅིག་གིས་བསྔོ༔ དེ་ནས་གཏོར་གཞོང་བཤལ་ཏེ་གཏོར་མ་ནང་དུ་བླུགས་ལ༔ ཨོཾ་ཨཱཿཧཱུྃ༔ ཨོཾ་ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུྃ༔ ལན་བདུན་གྱིས་བསྔོ༔ ཧཱུྃ༔ རིན་ཆེན་ཡངས་པ་སྟོང་གསུམ་སྣོད་ཀྱི་ནང་༔ ཟག་མེད་གཏོར་མཆོད་ལྷག་མ་བཅུད་ཀྱིས་བཀང་༔ བྱིན་གྱིས་བརླབས་པའི་མཆོད་སྦྱིན་རྒྱ་མཚོ་འདི༔ གློ་བུར་ལྷགས་ཤིང་མིང་ནས་མ་སྨོས་དང་༔
ཁས་ཞན་དབང་ཆུང་མ་རིག་མ་ཐོས་སོགས༔ གཞན་ཡང་སྔོན་ལས་འཕྲལ་རྐྱེན་དབང་གྱུར་པ༔ རྐུ་འཕྲོག་བཅོམ་གསུམ་རྡུང་རྡེག་སྲོག་བཅད་གཏུབ༔ བུ་ལོན་ཤ་འཁོན་ལན་ཆགས་འཁོར་བ་དང་༔ ལྷག་མར་དབང་བའི་འབྱུང་པོ་མ་ལུས་ལ༔ བསྔོས་ཤིང་ཚིམས་ནས་རེ་བ་ཁེངས་གྱུར་ཏེ༔ རྣམ་མཁྱེན་བྱང་ཆུབ་འབྲས་བུ་ཐོབ་པར་ཤོག༔ ཨོཾ་ཨཱཿཧཱུྃ༔ ཨོཾ་ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུྃ༔ ཉེར་གཅིག་གིས་བསྔོ་བར་བྱ༔
ཛམ་ལྷར་ཆུ་སྦྱིན་བྱ་ན་འདིར་སྦྱར། མདུན་དུ་པད་ཟླར་ཛམ་ལས་ཛམ་ལྷ་སེར། ། ཤིང་འབྲས་ནེའུ་ལེ་བསྣམས་ཤིང་བརྗིད་ལྡན་བཞུགས། ། པད་ཉིར་ཧཱུྃ་ལས་ཛམ་ནག་སྦྲུལ་རྒྱན་ཅན། ། ཞབས་གཉིས་བཞེངས་སྟབས་ཐོད་ཁྲག་ནེའུ་ལེ་བསྣམས། ། གནས་གསུམ་འབྲུ་གསུམ་འོད་ཀྱིས་ཡེ་ཤེས་བསྟིམ། ། དབང་ལྷས་དབང་བསྐུར་རིགས་བདག་དབུ་བརྒྱན་གྱུར། ། རང་གི་ལག་མཐིལ་ཟླ་སྟེང་ཡིག་འབྲུ་ལྔ། ། རིགས་ལྔ་ཞུ་བའི་བདུད་རྩིའི་ཆུ་རྒྱུན་གྱིས། ། རྨ་དང་མེ་ཡི་ཟུག་རྔུ་ཞི་བར ་བསམ།
ཨོཾ་ཛཾ་བྷ་ལ་ཛ་ལེནྡྲ་ཡེ་སྭཱ་ཧཱཿ ཨོཾ་ཨིཎྚ་ནི་མུ་ཁཾ་བྷྲ་མ་རི་སྭཱ་ཧཱ༔ ཛམ་ལྷ་མཉེས་ནས་ཕྱག་གི་ནེའུ་ལེ་ལས། ། ནོར་བུ་བསྐྱུགས་ནས་གནས་ཁང་གང་བར་བསམ། ཨོཾ་ཛམླུཾ་སྭཱ་ཧཱ༔ ཨོཾ་སརྦ་ཡཀྴ་ཛཾ་བྷ་ལ་ས་པ་རི་ཝཱ་ར་ཨརྒྷཾ་པཱ་དྱཾ་སོགས་ཀྱིས་མཆོད། གནོད་སྦྱིན་ནོར་གྱི་བདག་པོར་ཕྱག་འཚལ་བསྟོད། ། སེམས་ཅན་དབུལ་བའི་སྡུག་བསྔལ་ཞི་བར་མཛོད། ཛཾ་སིདྡྷི་ཕ་ལ་ཨ་ལ་ལ་ཧོཿ ས་དངོས་གྲུབ་བླང༌།
ཛམ་ལྷ་ཡེ་ཤེས་པ་རྟེན་ལ་བཞུགས་ཤིང་དམ་ཚིག་པ་རང་ལ་ཐིམ་པར་ བསམ་མོ། མས་མགྲོན་རྣམས་ཀྱི་སྤྱི་བོར་ཟླ་བ་ལ་གནས་པའི་ཧཱུྃ་མཐར་བཟླས་བྱའི་གཟུངས་སྔགས་གཡས་སུ་འཁོར་བ་ལས་སྒྲ་དང་འོད་ཟེར་གྱིས་ཁམས་གསུམ་སྣང་བར་བྱས། དམིགས་ཡུལ་གཙོ་བོར་གྱུར་པའི་སེམས་ཅན་ཐམས་ཅད་སངས་རྒྱས་ཀྱི་ཞིང་དུ་བསྒྲལ་བར་གྱུར། ན་མོ་རཏྣ་ཏྲ་ཡཱ་ཡ། ཨོཾ་ཀཾ་ཀ་ནི་ཀཾ་ཀ་ནི་སོགས? ཨོཾ་བཛྲ་ས་ཏྭ་ས་མ་ཡ། སོགས? ཨོཾ་མ་ཎི་པདྨེ་ཧཱུྃ། ཨོཾ་བི་པུ་ལ་གརྦྷེ། མ་ཎི་པྲ་བྷེ། ཏ་ཐཱ་ག་ཏ། དྷ་རི་ཤ་ནི།
མ་ཎི་མ་ཎི། སུ་པྲ་བྷེ་བི་མ་ལེ་སཱ་ག་ར། གམྦྷི་རེ་ཧཱུྃ་ཧཱུྃ་ཛྭ་ལ་ཛྭ་ལ། བུདྡྷ་བི་ལོ་ཀི་ཏེ། གུ་ཧྱ་ཨ་དྷིཥྛི་ཏེ་གརྦྷེ་སྭཱ་ཧཱ། པདྨོ་དྷཱ་ར་ཨ་མོ་གྷ་ཛ་ཡ་ཏེ་ཙུ་རུ་ཙུ་རུ་སྭཱ་ཧཱ། ན་མཿསརྦ་ཏ་ཐཱ་ག་ཏ་ཧྲི་ད་ཨ་ནུ་ག་ཏེ། ཨོཾ་ཀུ་རཾུ་གི་ནི་སྭཱ་ཧཱ། ཨོཾ་ན་མོ་བྷ་ག་ཝ་ཏེ་སརྦ་དུརྒ་ཏེ་པ་རི་ཤོ་དྷ་ནི་རཱ་ཛ་ཡ། ཏ་ཐཱ་ག་ཏ་ཡ།
ཨརྷ་ཏེ་སམྱཀྶཾ་བུདྡྷ་ཡ། ཏདྱ་ཐཱ། ཨོཾ་ཤོ་དྷ་ནི་ཤོ་དྷ་ནི་སརྦ་པཱ་པཾ་ཤོ་དྷ་ནི་ཤུདྡྷེ་བི་ཤུདྡྷེ་སརྦ་ཀརྨ་ཨཱ་ཝ་ར་ཎ་བི་ཤོ་དྷ་ནེ་སྭཱ་ཧཱ། ཏདྱ་ཐཱ། ཨོཾ་མུ་ནེ་མུ་ནེ་མ་ཧཱ་མུ་ནེ་སྭཱ་ཧཱ། ཏདྱ་ཐཱ། ཨ་མི་ཏེ། ཨ་མི་ཏོ་བྷ་བེ། ཨ་མི་ཏེ་སཾ་བྷ་བེ། ཨ་མི་ཏེ་བི་ཀྲཱནྟེ་གཱ་མི་ནི།
ག་ག་ནི་ཀིརྟི་ཀ་རི། སརྦ་ཀླེ་ཤ་ཀྵ་ཡཾ་ཀུ་རུ་སྭཱ་ཧཱ། ཨོཾ་པདྨ་དྷཱ་རི་ཧཱུྃ། ཏདྱ་ཐཱ། ཨོཾ་བྷཻ་ཥ་ཛྱཻ་བྷཻ་ཥ་ཛྱཻ་མ་ཧཱ་བྷཻ་ཥ་ཛྱཻ་རཱ་ཛ་ས་མུངྒ་ཏེ་སྭཱ་ཧཱ། ཨོཾ་ཨཱཿཧྲཱི་ཧཱུྃ། ཨོཾ་ཧྲཱི་ཏྲཻ་ལོཀྱ་བི་ཛ་ཡ་ཨ་མོ་གྷ་པཱ་ཤ་ཨ་པྲ་ཏི་ཧ་ཏ་ཧྲཱིཿཧ་ཧཱུྃ་ཕཊ྄ཿསྭཱ་ཧཱ། ཨོཾ་པདྨོ་ཨུཥྞི་ཥ་བི་མ་ལེ་ཧཱུྃ་ཕཊ྄ཿཨོཾ་ཨཱཿཧྲཱི་ཧཱུྃ། བཛྲ་ས་ར་པྲ་མརྡྷ་ན་སརྦ་ཀརྨ་ཨ་བཱ་ར་ཎ་བི་ཤུདྡྷེ་སྭཱ་ཧཱ། ཨོཾ་བཛྲ་པཱ་ཎི་ཧཱུྃ།
ཨོཾ་བྷུརྐུཾ་མ་ཧཱ་པྲ་ཎ་ཡ། བྷུར་ཙི་བྷུར་ཀུ་བི་མ་ལེ་ཨུ་ཙུཥྨ་ཀྲོ་དྷ་རཱ་ཛ་ཧཱུྃ་ཕཊ྄། ན་མཿཙནྜ་བཛྲ་ཀྲོ་དྷ་ཡ་ཧུ་ལུ་ཧུ་ལུ་ཏིཥྛ་ཏིཥྛ་བྷནྡྷ་བྷནྡྷ་ཧ་ན་ཧ་ན་ཨ་མྲྀ་ཏེ་ཧཱུྃ་ཕཊ྄། ཨོཾ་བཛྲ་ཨ་མྲྀ་ཏ་ཀུཎྚ་ལི་ཧ་ན་ཧ་ན་ཧཱུྃ་ཕཊ྄། ཨོཾ་ཨེ་ཧོ་ཤུདྡྷེ་ཤུདྡྷེ། ཡཾ་ཧོ? རཾ་ཧོ? བཾ་ཧོ? ལཾ་ཧོ? ཨེ་ཡཾ་རཾ་བཾ་ལཾ་ཤུདྡྷེ་ཤུདྡྷེ་སྭཱ་ཧཱ། ཨ་ཨ་ཨ་སྭཱ་ཧཱ། རང་གཞན་སེམས་ཅན་ཐམས་ཅད་ཀྱི་ནད་གདོན་སྡིག་སྒྲིབ་ཐམས་ཅད་སརྦ་ཤིནྟཾ་ཀུ་རུ་ཡེ་སྭཱ་ཧཱ། ན་མོ་རཏྣ་ཏྲ་ཡ་ཡ། ན་མོ་བུདྡྷཱ་ཡ།
ན་མོ་དྷརྨཱ་ཡ། ན་མ་སངྒཱ་ཡ། ཨོཾ་ཡེ་དྷརྨཱ་ཧེ་ཏུ་པྲ་བྷ ་སོགས? སྡིག་པ་ཅི་ཡང་མི་བྱ་ཞིང ་སོགས། དེ་ནས་ཆོས་སྟོན་པ་ནི༔ ཧཱུྃ༔ ཆོས་རྣམས་རྒྱུ་མེད་སྟོང་པའི་དབྱིངས༔ རྐྱེན་གྱིས་མ་བསྒྱུར་དངོས་པོ་མེད༔ འདུས་མ་བྱས་ཀྱི་རང་བཞིན་ཅན༔ གསལ་སྟོང་ཡེ་ཤེས་སྙིང་པོའི་ངང་༔ བླ་མེད་ཐེག་ཆེན་སྡོམ་པར་གྱིས༔
བྱང་ཆུབ་སོ་ཐར་བསླབ་སྡོམ་གྱིས༔ སྡིག་པ་མི་དགེ་བཅུ་པོ་དང་༔ མཚམས་མེད་ལྔ་ཡི་ལས་རྣམས་སྤོངས༔ དགེ་བཅུ་སེམས་བསྐྱེད་ལྡན་པར་གྱིས༔ སྲིད་པར་གྲུབ་པའི་མགྲོན་རྣམས་ཀུན། ཕན་དགེ་བྱང་སེམས་ལྡན་གྱུར་ནས༔ ཀུན་ཀྱང་སངས་རྒྱས་མྱུར་ཐོབ་ཤོག༔ ཅེས་བསྔོ་སྨོན་བྱ་ཞིང་༔ མགྲོན་རྣམས་རང་གནས་སུ་གཤེགས་པ་ནི༔ ཨོཾ༔
འཇིག་རྟེན་འདས་དང་མ་འདས་ཀྱི༔ ཨཱཿ མགྲོན་དུ་གྱུར་པ་མ་ལུས་ཀུན༔ ཧཱུྃ༔ དམིགས་མེད་རང་དབྱིངས་ཀློང་དུ་གཤེགས༔ ཨོཾ་བཛྲ་མུཿ བཀྲ་ཤིས་ནི༔ ཧོཿ མཐའ་ཡས་ཐུགས་རྗེ་སེམས་ཅན་མགོན་གྱུར་པ༔ གངས་རིའི་མདོག་ཅན་མཆོག་སྦྱིན་སྐྱབས་སྦྱིན་ཅན༔
འགྲོ་མགོན་དཔལ་དུ་ལྷམ་མེར་ཤར་བའི་སྐུ༔ འཕགས་མཆོག་སྤྱན་རས་གཟིགས་ཀྱི་བཀྲ་ཤིས་ཤོག༔ ཅེས་མེ་ཏོག་འཐོར་ཞིང་བསྔོ་སྨོན་གང་རུང་གིས་རྒྱས་གདབ་ཀྱང་ཆོག༔ ཧོཿ བདག་གཞན་དུས་གསུམ་ཀུན་བསགས་རྣམ་དཀར་དགེ༔ འཁོར་གསུམ་ཡོངས་དག་དབྱིངས་སུ་བསྔོས་པའི་མཐུས༔ ཁམས་གསུམ་འཁོར་བའི་སེམས་ཅན་མ་ལུས་པ༔ ཀུན་བཟང་གདོད་མའི་གཞི་ལ་སངས་རྒྱས་ཤོག༔ སྦྱིན་པ་རྒྱ་ཆེན་གྱུར་པ་འདི་ཡི་མཐུས། ། འགྲོ་བའི་དོན་དུ་རང་བྱུང་སངས་རྒྱས་ཤིང༌། །
སྔོན་ཚེ་རྒྱལ་བ་རྣམས་ཀྱིས་མ་བསྒྲལ་པའི། ། སྐྱེ་དགུའི་ཚོགས་རྣམས་སྦྱིན་པས་སྒྲོལ་གྱུར་ཅིག ། ཐམས་ཅད་ནམ་མཁའ་མཛོད་བཞིན་དུ། ། ལོངས་སྤྱོད་ཟད་པ་མེད་པ་དང༌། ། རྩོད་པ་མེད་ཅིང་ཚད་མེད་པ། ། རང་དབང་དུ་ནི་སྤྱོད་པར་ཤོག ། སྨན་རྣམས་མཐུ་དང་ལྡན་པ་དང༌། ། གསང་སྔགས་བཟླས་བརྗོད་འགྲུབ་པ་དང༌། ། མཁའ་འགྲོ་སྲིན་པོ་ལ་སོགས་པ། ། སྙིང་རྗེའི་སེམས་དང་ལྡན་གྱུར་ཅིག །
ཚེ་འདིའི་ཕ་མ་ཤི་གསོན་འབྲེལ་ཐོགས་དང༌། ། ཤ་ཁྲག་འོ་ཞོ་བཀོལ་སྤྱོད་དུད་འགྲོ་སོགས། ། བཟང་ངན་ལས་ཀྱིས་འབྲེལ་བའི་སེམས་ཅན་རྣམས། ། མྱུར་དུ་སངས་རྒྱས་ས་ལ་འགོད་པར་ཤོག ། སྣང་སྲིད་རྣམ་དག་རི་བོ་པོ་ཏཱ་ལར། ། རྟེན་དང་བརྟེན་པའི་འཁོར་ལོ་ཡེ་ནས་རྫོགས། ། གྲགས་སྟོང་འགག་མེད་ཡི་གེ་དྲུག་མའི་སྔགས། ། རིག་སྟོང་འཕགས་པའི་རང་ཞལ་འདུ་འབྲལ་མེད། ཨོཾ་མ་ཎི་པདྨེ་ཧཱུྃ་ཧྲཱིཿ ཞེས་གཏེར་གཞུང་སོར་བཞག་སྟེ་ཅུང་ཟད་རང་ལུགས་ཁ་སྐོང་བྱེད་པ་པོ་ཀ་མ་རཱ་ཛས་སོ།། །།
རྗེས་ཀྱི་བྱ་བ་ནི༔ འཁོར་འདས་ཐམས་ཅད་ཆོས་སྐུའི་ཀློང་མ་འགགས་པའི་རྩལ་ལས༔ སེམས་ཅན་སོ་སོའི་སྣང་ངོར་ལོངས་སྐུ་སྒྱུ་མའི་སྤྲུལ་སྒྱུར་དང་༔ བསྡུས་བྱ་ཀུན་རྫོབ་ཙམ་མ་གཏོགས་དོན་ལ་མཆོད་ཡུལ་སྦྱིན་མཁན་མ་གྲུབ་པ༔ སྟོང་པའི་རང་མདངས་ཡིན་པར་ཐག་བཅད་དེ༔ འཁོར་འདས་རོ་གཅིག་མི་དམིགས་ཆོས་སྐུའི་ངང་དུ་མཉམ་པར་བཞག༔ ས་མ་ཡ༔ ཨེ་མ་བདག་འདྲ་ཁོ་མོ་ཡེ་ཤེས་མཚོ་རྒྱལ་གྱིས༔ ཡང་ཟབ་དོན་བསྡུས་མཆོད་སྦྱིན་མན་ངག་མཆོག༔ ཚིག་ཉུང་དོན་ཆེ་ཚོགས་ཆེན་རབ་རྫོགས་པའི༔
བྱང་ཆུབ་ཆུ་རྒྱུན་དགེ་བའི་རྒྱ་མཚོ་བཞག༔ འདི་ཉིད་ཉམས་སུ་ལེན་པའི་སྐལ་ལྡན་རྣམས༔ ཚེ་འདིར་བཀྲ་ཤིས་ཕྱི་མ་བྱང་ཆུབ་ཐོབ༔ སྙིང་ནས་ཆོས་བྱེད་རྣམས་ཀྱིས་ཉམས་སུ་ལོངས༔ མ་འོངས་ཡང་མཐའ་ལྔ་བརྒྱ་ཐ་མའི་ཚེ༔ རྒྱལ་སྲས་པདྨའི་མིང་དང་འཕྲད་པར་ཤོག༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔
གསང་རྒྱ༔ གཏད་རྒྱ༔ ཁོ་བོ་ཨུ་རྒྱན་རྩ་གསུམ་གླིང་པས་ལྕགས་གླང་ལོར་བྲག་གད་པདྨ་ཤེལ་ཕུག་ནས་གདན་དྲངས་ཤིང་ཤོག་སེར་ནས་ཞལ་བཤུས་སོ།། །། ཐུགས་རྗེ་ཆེན་པོ་འཁོར་འདས་ཟིལ་གནོན་ལས༔ མེ་གསུར་བཏང་བ་ལོངས་སྤྱོད་གཏེར་མཛོད་བཞུགས་སོ༔ ཐུགས་རྗེ་ཆེན་པོ་འཁོར་འདས་ཟིལ་གནོན་སྐུ་ལ་འདུད༔ ས་མ་ཡ༔ མེ་གསུར་བྱ་བའི་རིམ་པ་ནི༔ ཕྱེ་མར་དག་ལ་གཞི་བྱས་ཏེ༔ ཕུན་སུམ་ཚོགས་པའི་ཟས་སྣ་བསྲེས༔
དྲི་ཞིམ་བཟང་དྲུག་སྨན་སོགས་སྦྱར༔ དེ་དག་མེ་ཧོམ་ཆུང་ངུར་བསྲེག༔ རྃ་ཡྃ་ཁྃ་གིས་བསྲེག་གཏོར་བཀྲུ༔ ཨོཾ་ཨཱཿཧཱུྃ་གིས་བྱིན་གྱིས་བརླབས༔ མཆོག་གསུམ་དཀྱིལ་འཁོར་ལྷ་ཚོགས་དང་༔ ཕ་མ་རིགས་དྲུག་ལ་སོགས་ལ༔

འབུལ་ཞིང་བསྔོ་བའི་ཕན་ཡོན་ནི༔ ཡི་དམ་དཀྱིལ་འཁོར་དྲི་ཡིས་མཉེས༔ ཡུལ་ལྷ་གཞི་བདག་གསུར་གྱིས་ཚིམ༔ སྔོན་ལས་རིགས་དྲུག་སྡུག་བསྔལ་བྱང་༔ ལྷ་སྲིན་རྣམས་ཀྱང་རེ་ཁ་ཁེངས༔ སྦྱིན་པས་བསོད་ནམས་ཚོགས་ཆེན་རྫོགས༔ འབྲས་བུས་སྨོན་ལམ་བདེན་ཚིག་འགྲུབ༔ ཅེས་བསླབ་པ་བྱང་སེམས་སྤྱི་རྒྱུད་ལས༔ བླ་མེད་ནམ་མཁའི་མཛོད་ཆེན་གྱིས༔ ཕྱག་རྒྱ་རྒྱུ་ཡི་བསོད་ནམས་ཚོགས༔ སྙིང་རྗེས་སྦྱིན་སྲེག་འབྲས་བུ་སྟེ༔
ཚོགས་དྲུག་མཆོད་པ་འདི་ཁོ་ན༔ ཞེས་གསུངས་པ་ལྟར༔ སྦྱིན་སྲེག་གྱི་ཕན་ཡོན་བློ་ལས་འདས་ཤིང་༔ སྔོན་སྲིན་མོ་གྲོང་རྒྱུན་མ་ཞེས་བྱ་བས༔ ཉིན་རེ་ལ་འཛམ་གླིང་ནས་མི་ལྔ་ལྔ་ཤ་ཁྲལ་དུ་བླ་ཁྱེར་བ་ལ༔ སྟོན་པ་མར་མེ་མཛད་ཀྱིས་ནམ་ལངས་ཞོགས་ལ་དྲི་ཞིམ་རོ་མངར་བསྲེགས་ཤིང་སྨོན་ལམ་མཛད༔ ཉིན་གུང་ལོངས་སྤྱོད་ཕུད་ཀྱིས་བསྔོས༔ དགོང་མོ་ཤ་ཁྲག་དམར་གྱི་གསུར་མཆོད་མཛད་དེ༔ ཏིང་ངེ་འཛིན་གྱིས་སྲིན་མོ་དབང་དུ་བསྡུས༔ དེང་ཕྱིན་ཆད་མི་ཡི་བླ་ཚེ་མི་འཕྲོག་པར་བྱེད་པ་སྲོག་གི་གླུད་དུ་སྦྱིན་པ་གསུར་གྱི་མཆོད་པ་འདིའི་གྱིས་ལ་དམ་ཚིག་བཀའ་ལ་གནས་པར་དམ་ལོངས་གསུངས་ཏེ༔
སྲིན་མོས་སྙིང་རྗེ་བསླབ་པའི་སྡོམ་པ་ཞུས་ནས་འཛམ་གླིང་འདིར་གསུར་མཆོད་སྦྱིན་པ་མ་ཆག་ན༔ བདག་ཀྱང་སྙིང་རྗེ་ལ་རབ་ཏུ་གནས་པར་འགྱུར་རོ༔ ཞེས་ཁས་བླངས་ཤིང་དམ་དུ་གནས༔ དེ་ལྟར་ཤིན་ཏུ་ཕན་ཡོན་ཆེ་བར་གྲགས༔ སྤྱིར་ཉིན་རེ་བཞིན་གསུར་མཆོད་མ་ཆད་པར་ཐོན་ན༔ བཀའ་ཡི་མདོ་སྡེ་སྟོང་ཕྲག་བརྒྱ་པ་བཀླགས་པའི་བསོད་ནམས་དང་མཉམ་མོ༔ ས་མ་ཡ༔ དང་པོ་བྱིན་གྱིས་བརླབ་པ་ནི༔ རྃ་ཡྃ་ཁྃ༔ ལན་གསུམ་བརྗོད༔
ཨོཾ་ཨཱཿཧཱུྃ༔ དྲི་གསུར་འདོད་པའི་ཡོན་ཏན་ལྔ་དང་ལྡན་པར་གྱུར༔ ཨོཾ་ཨཱཿཧཱུྃ་ཨ་ཧུ་ཏི་སུ་རུ་བྷུ་པ་ཡེ་སྭཱ་ཧཱ༔ ཧཱུྃ༔ སྟོང་པའི་ངང་ལས་ཡེ་ཤེས་མེ་ཐབ་ཏུ༔ སྲེག་རྫས་འདོད་ཡོན་ལོངས་སྤྱོད་ནམ་མཁའི་མཛོད༔ བྱིན་གྱིས་བརླབས་པའི་མཆོད་སྤྲིན་རྒྱ་མཚོ་འདི༔ སངས་རྒྱས་བྱང་སེམས་འཕགས་ཚོགས་དགེ་འདུན་ཚོགས༔ བླ་མ་ཡི་དམ་མཁའ་འགྲོ་ཆོས་སྐྱོང་དང་༔ དམ་ཅན་ནོར་ལྷ་གཏེར་བདག་སྲུང་མ་ལ༔
འབུལ་ལོ་ཐུགས་དམ་བསྐངས་ཤིང་ཉམས་ཆག་སོལ༔ ཧཱུྃ༔ ཕྱི་རྒྱུད་དཔལ་མགོན་བདུན་ཅུ་རྩ་ལྔའི་ཚོགས༔ ལྷ་ཀླུ་སྡེ་བརྒྱད་གཟའ་ཆེན་རྒྱུ་སྐར་བདག༔ རྒྱལ་ཆེན་བཞི་དང་ཕྱོགས་སྐྱོང་གཞི་བདག་བཅས༔ ལོ་ཟླ་ཞག་དུས་བདག་དང་ཡུལ་ལྷ་ལ༔ འབུལ་ལོ་ཕྱི་ནང་རྐྱེན་ངན་བར་ཆད་སོལ༔ ཧཱུྃ༔ དྲི་ཟ་གསུར་བདག་བགེགས་རིགས་ལན་ཆགས་མགྲོན༔ ཕ་མ་རིགས་དྲུག་བར་དོའི་སེམས་ཅན་དང་༔
ཚེ་རབས་བུ་ལོན་ཤ་འཁོན་མ་འཁོར་བའི༔ སྔོན་ལས་འཕྲལ་རྐྱེན་ཁས་ཞན་དབང་ཆུང་ལ༔ བསྔོའོ་སྦྱིན་ནོ་ལན་ཆགས་འཁོར་གྱུར་ཅིག༔ ཨོཾ་ཨཱཿཧཱུྃ་ཨ་ཧུ་ཏི་ཧཱ་ས་བྷ་དྲ་སུ་རུ་བྷུ་པ་ཡེ་སྭཱ་ཧཱ༔ ཞེས་འདི་ཡི་མཚམས་སུ་མིང་ནས་མ་སྨོས་པ་ཁ་བསྔོས་བྱས་ཀྱང་ཆོག༔ དྲི་གསུར་འདོད་པའི་ཡོན་ཏན་ལྔ་དང་ལྡན་པ་འདི་ཉིད་འབུལ་ཞིང་བསྔོ་བའི་གནས་སུ་གྱུར་པ་ནི། མདང་ད་ནངས་ཤི་བ་ལུས་སྔ་ལུས་བོར་ཞིང་ཕྱི་ལུས་མ་ཐོབ་པ་རིག་པ་གཏད་མེད་དུ་འཁྱམས་པའི་བར་དོའི་སེམས་ཅན་རྣམས་ལ་འབུལ་ལོ། མིག་གི་ཡུལ་དུ་གཟུགས་མཛེས་པར་གྱུར་ཅིག ། རྣ་བའི་ཡུལ་དུ་སྒྲ་སྙན་པར་གྱུར་ཅིག ། སྣ་ཡི་ཡུལ་དུ་དྲི་ཞིམ་པར་གྱུར་ཅིག །
ལྕེ་ཡི་ཡུལ་དུ་རོ་མངར་བར་གྱུར་ཅིག ། ལུས་ཀྱི་ཡུལ་དུ་རེག་བྱ་འཇམ་པར་གྱུར་ཅིག ། ཡིད་ཀྱི་ཡུལ་དུ་རིག་ཤེས་དགོས་འདོད་ཕུན་སུམ་ཚོགས་པར་གྱུར་ཅིག ཨོཾཿཧཱུྃཿཏྲཱྃཿཧྲཱིཿཨཱཿ མཱུྃཿལཱྃཿམཱྃཿཔཱྃཿཏཱྃཿ ཨོཾ་བོ་དྷི་ས་ཏྭ་ས་མ་ཡ༔ དྷརྨ་ཛྙཱ་ན་མ་མ་པཱ་པཾ་བི་ཤྭ་དྷ་ན་པ་རི་ཝཱ་རེ་སྭཱ་ཧཱ༔ ཨོཾ་མ་ཎི་པདྨེ་ཧཱུྃ༔ དེ་ནས་བསྔོ་བ་ནི༔ ཧོཿ
མ་རིག་སྲིད་པའི་ནང་ཚན་བར་དོ་ཡི༔ ཡིད་ལུས་ལ་སོགས་རིགས་དྲུག་སེམས་ཅན་རྣམས༔ བདག་གིས་སྦྱིན་ཚོགས་བསྔོ་སྨོན་དགེ་བ་ཡིས༔ བླ་མེད་བྱང་ཆུབ་འབྲས་བུ་མྱུར་ཐོབ་ཤོག༔ ཨོཾ་ཨཱཿཧཱུྃ་ཨོཾ་མ་ཎི་པདྨེ་ཧཱུྃ༔ མགྲོན་རྣམས་རང་གནས་སུ་གཤེགས་པར་གྱུར༔ ཨོཾ་བཛྲ་མུཿ ཞེས་བསྔོ་སྨོན་ཅི་རིགས་སྣ་ཚོགས་གང་རུང་རྒྱས་གདབ་པས་ཆོག༔
ས་མ་ཡ༔ གཏེར་རྒྱ༔
སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཨུ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་པདྨ་ཤེལ་ཕུག་ནས་གདན་དྲངས་སོ།། ཐུགས་རྗེ་ཆེན་པོ་འཁོར་འདས་ཟིལ་གནོན་ལས༔ བརྒྱུད་པའི་གསོལ་འདེབས་དྲི་མེད་ཤེལ་ཕྲེང་བཞུགས་སོ༔ ཐུགས་རྗེའི་བདག་ཉིད་འཇིག་རྟེན་དབང་ཕྱུག་སྐུ་ལ་འདུད༔ ས་མ་ཡ༔ དང་པོ་སྔོན་འགྲོ་སྐྱབས་ཡུལ་བརྒྱུད་པའི་གསོལ་འདེབས་ནི༔
ན་མོཿ མདུན་གྱི་ནམ་མཁར་སེང་ཁྲི་པད་ཟླའི་གདན༔ ཆོས་སྐུ་སྣང་མཐའ་མཉམ་བཞག་སྐྱིལ་ཀྲུང་ཅན༔ དམར་གསལ་གཟི་བརྗིད་མདངས་ལྡན་ལྷམ་མེ་བ༔ འཇའ་ལུས་མི་ཤིགས་རྡོ་རྗེའི་སྐུ་རུ་བསྒོམ༔ གཡས་སུ་པདྨ་ཉི་ཟླའི་ཁྲི་སྟེང་དུ༔ ཐུགས་རྗེ་ཆེན་པོ་དཀར་གསལ་ཤེལ་གྱི་མདོག༔ ཕྱག་གཉིས་མཉམ་བཞག་ཤེལ་ཕྲེང་པད་དཀར་འཛིན༔ སྣ་ཚོགས་རྒྱན་ལྡན་ལོངས་སྤྱོད་རྫོགས་སྐུར་བསྒོམ༔ གཡོན་དུ་པདྨ་ཉི་ཟླའི་ཁྲི་སྟེང་དུ༔
གུ་རུ་པདྨ་ཧེ་རུ་ཀ་པའི་ཆས༔ རྡོ་རྗེ་བྷནྡྷ་ཁ་ཊྭཱཾ་ཉི་ཟེར་འཛིན༔ གཡས་བརྐྱང་གཡོན་བསྐུམ་རོལ་པའི་སྟབས་སུ་བཞུགས༔ རྒྱབ་ཏུ་ཉི་ཟླ་པདྨའི་ཁྲི་སྟེང་དུ༔ ཡེ་ཤེས་མཚོ་རྒྱལ་དཀར་མོ་ཡུམ་ཆེན་ཚུལ༔ སྣ་ཚོགས་རྒྱན་ལྡན་རལ་གྲི་གླེགས་བམ་འཛིན༔ འཛུམ་མདངས་ཕྱེད་སྐྱིལ་དགྱེས་པའི་ཚུལ་གྱིས་བཞུགས༔ མདུན་དུ་པདྨ་ཉི་ཟླ་བམ་རོའི་སྟེང་༔ དབང་ཆེན་རྟ་མགྲིན་མཐིང་ནག་བེར་ཆེན་གསོལ༔ རལ་གྲི་ལྕགས་ཀྱུ་འཛིན་ཅིང་དོར་སྟབས་བཞུགས༔
རྩ་གསུམ་སྐྱབས་ཡུལ་ལྔ་ལྡན་ལྷ་ཚོགས་ལ༔ སངས་རྒྱས་ཆོས་དང་དགེ་འདུན་རྒྱ་མཚོས་བསྐོར༔ མ་སྐྱེས་འཇའ་ཚོན་གསལ་སྟོང་སྐུ་རུ་བསྒོམ༔ ཧོཿ བདག་ལུས་ཕུང་པོ་རི་རབ་མཎྜལ་ལ༔ རྩ་འཁོར་ཡེ་ཤེས་ལྔ་ལྡན་ཚོམ་བུས་བརྒྱན༔ དུག་ལྔ་རྣམ་དག་རང་རིག་མཎྜལ་འདི༔ མཆོག་གསུམ་སྐྱབས་ཡུལ་ལྷ་ཚོགས་རྣམས་ལ་འབུལ༔ བླ་མེད་བྱང་ཆུབ་བདེ་དགེའི་མཐུ་སྟོབས་ཀྱིས༔ འགྲོ་ཀུན་སྲིད་པའི་རྒྱ་མཚོ་ལས་སྒྲོལ་ཤོག༔
ན་མོ༔ ཆོས་དབྱིངས་ལྷུན་གྱིས་གྲུབ་པའི་ཞིང་ཁམས་ནས༔ དུག་ལྔ་བག་ཆགས་བརྫིས་པའི་གདན་སྟེང་དུ༔ སྣང་མཐའ་འོད་དཔག་མེད་ལ་གསོལ་བ་འདེབས༔ གནས་ལུགས་མཐའ་རུ་ཕྱིན་པར་བྱིན་གྱིས་རློབས༔ མཁའ་དབྱིངས་རྣམ་དག་རང་བྱུང་ཞིང་ཁམས་ནས༔ བདག་འཛིན་རྣམ་རྟོག་བརྫིས་པའི་གདན་སྟེང་དུ༔ ལོངས་སྐུ་སྤྱན་རས་གཟིགས་ལ་གསོལ་བ་འདེབས༔ འཇའ་ལུས་ཆོས་སྐུར་འགྲུབ་པར་བྱིན་གྱིས་རློབས༔ ལྷོ་ནུབ་རྔ་ཡབ་དཔལ་རིའི་ཞིང་ཁམས་ནས༔
མ་དད་འཁྲུལ་སྣང་བརྫིས་པའི་གདན་སྟེང་དུ༔ པད་འབྱུང་རིག་འཛིན་སྐུ་ལ་གསོལ་བ་འདེབས༔ འཆི་མེད་རིག་འཛིན་འགྲུབ་པར་བྱིན་གྱིས་རློབས༔ ཟབ་སྤྱོད་བདེ་ཆེན་དྲྭ་བའི་ཞིང་ཁམས་ནས༔ མཚན་འཛིན་ཕུང་པོ་བརྫིས་པའི་གདན་སྟེང་དུ༔ ཡེ་ཤེས་མཚོ་རྒྱལ་སྐུ་ལ་གསོལ་བ་འདེབས༔ རྩ་རླུང་བདེ་དྲོད་འབར་བར་བྱིན་གྱིས་རློབས༔ གཏུམ་དྲག་མེ་རི་འབར་བའི་ཞིང་ཁམས་ནས༔ རྟ་མཆོག་དབང་ཆེན་སྐུ་ལ་གསོལ་བ་འདེབས༔ བདུད་བཞིའི་བར་ཆད་སྒྲོལ་བར་བྱིན་གྱིས་རློབས༔
གནས་མཆོག་པདྨ་ཤེལ་གྱི་སྒྲུབ་ཕུག་ནས༔ དམ་ཆོས་ཟིལ་གནོན་རྒྱུད་ལ་གསོལ་བ་འདེབས༔ སྙན་བརྒྱུད་མཐའ་རུ་ཕྱིན་པར་བྱིན་གྱིས་རློབས༔ ཟབ་རྒྱ་གཉེར་གཏད་དྲག་པོའི་ཕོ་བྲང་ནས༔ བཀའ་སྐྱོང་གཟའ་མཆོག་རྒྱལ་པོར་གསོལ་བ་འདེབས༔ བསྟན་པའི་བྱ་ར་འགྲུབ་པར་བྱིན་གྱིས་རློབས༔ ཡེ་ཤེས་བདེ་ཆེན་འཁོར་ལོའི་ཕོ་བྲང་ནས༔ དཀྱིལ་འཁོར་ཡོངས་རྫོགས་སྐུ་ལ་གསོལ་བ་འདེབས༔ འབྲེལ་ཚད་དོན་དང་ལྡན་པར་བྱིན་གྱིས་རློབས༔ གདུང་བས་རྩེ་གཅིག་གསོལ་བ་བཏབ་པའི་མཐུས༔
མ་གྱུར་ཕ་མ་རིགས་དྲུག་སེམས་ཅན་རྣམས༔ རྣམ་མཁྱེན་རྫོགས་པའི་སངས་རྒྱས་མྱུར་ཐོབ་ཤོག༔ ཅེས་དབྱངས་སྙན་པོས་གསོལ་བ་བཏབ༔ དེ་ནས་སྐུ་གསུམ་འོད་ཞུ་རང་ལ་བསྟིམ་པ་ནི༔ ཧོཿ སྐྱབས་ཡུལ་མཆོག་གསུམ་བརྒྱུད་པའི་ལྷ་ཚོགས་རྣམས༔ ཐམས་ཅད་འོད་ཞུ་སྣང་མཐའི་སྐུ་ལ་ཐིམ༔ སྣང་མཐའི་གནས་གསུམ་ཡིག་འབྲུ་འོད་དུ་ཞུ༔ རང་ལ་ཟེར་འཕྲོས་སྒོ་གསུམ་བག་ཆགས་དག༔ དབང་བཞི་རྫོགས་ནས་དབྱེར་མེད་ཆུ་ཐིམ་ལྟར༔
སྐུ་གསུམ་ལྷུན་གྲུབ་འབྲས་བུ་མངོན་གྱུར་ཅིག༔ ཅེས་པས་སྐྱབས་ཡུལ་འོད་ཞུ་རང་ལ་ཐིམ་པར་བསམ༔ ས་མ་ཡ༔ བདག་འདྲ་ཁོ་བོ་པདྨ་འབྱུང་གནས་ཀྱིས༔ ལས་གཞུང་སྔོན་འགྲོ་ཀུན་གྱི་རིམ་པ་བཞག༔ ལས་ཅན་ཐུགས་ཀྱི་སྲས་དང་འཕྲད་པར་ཤོག༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔
གཏད་རྒྱ༔ ཨོ་རྒྱན་རྩ་གསུམ་གླིང་པས་པདྨ་ཤེལ་ཕུག་ནས་གདན་དྲངས་ཤིང་ཤོག་སེར་ནས་ཞལ་རྒྱས་སོ།། །། ཐུགས་རྗེ་ཆེན་པོ་འཁོར་འདས་ཟིལ་གནོན་ལས༔ བྱིན་འབེབས་ཚངས་པའི་གདུངས་དབྱངས་བཞུགས་སོ༔ ཐུགས་རྗེ་ཆེན་པོའི་སྐུ་ལ་འདུད༔ ས་མ་ཡ༔ བྱིན་འབེབས་བྱ་བ་ནི༔ རོལ་མོ་དབྱངས་སྙན་བྱ་ཞིང་དྲི་ཞིམ་སྤོས་ཀྱི་དུད་པ་བཏང་༔ དེ་ནས་སྤྱན་འདྲེན་བྱིན་འབེབས་ནི༔ ཧཱུྃ་ཧྲཱིཿ
ཁྱབ་བརྡལ་ཆོས་དབྱིངས་ཕོ་བྲང་ནས༔ སྣང་བ་མཐའ་ཡས་བྱིན་ཕོབ་ཅིག༔ ལྷུན་གྲུབ་གསང་མཛོད་ཕོ་བྲང་ནས༔ ཡེ་ཤེས་ཌཱཀྐིས་བྱིན་ཕོབ་ཅིག༔ རི་བོ་ཏཱ་ལའི་ཕོ་བྲང་ནས༔ སྤྱན་རས་གཟིགས་དབང་བྱིན་ཕོབ་ཅིག༔ རྩལ་ཆེན་ཀློང་དགུའི་ཕོ་བྲང་ནས༔ དགའ་རབ་རྡོ་རྗེས་བྱིན་ཕོབ་ཅིག༔ རྔ་ཡབ་དཔལ་རིའི་ཕོ་བྲང་ནས༔ པད་འབྱུང་ཡབ་ཡུམ་བྱིན་ཕོབ་ཅིག༔
བདེ་བྱེད་བརྩེགས་པའི་གནས་མཆོག་ནས༔ འཇམ་དཔལ་བཤེས་གཉེན་བྱིན་ཕོབ་ཅིག༔ ཡང་རྫོང་ཤེལ་བྲག་གནས་མཆོག་ནས༔ སངས་རྒྱས་ཡེ་ཤེས་བྱིན་ཕོབ་ཅིག༔ ཤམ་པོ་གངས་ཆེན་གནས་མཆོག་ནས༔ དེ་ཝ་དྷ་རས་བྱིན་ཕོབ་ཅིག༔ བཀའ་གཏད་དཀྱིལ་འཁོར་མཆིམས་ཕུ་ནས༔ གནམ་ལྕགས་རྡོ་རྗེས་བྱིན་ཕོབ་ཅིག༔ པདྨ་ཤེལ་ཕུག་གནས་མཆོག་ནས༔ འཁོར་འདས་ཟིལ་གནོན་བྱིན་ཕོབ་ཅིག༔
གཏེར་རྒྱ་གསང་བའི་གནས་མཆོག་ནས༔ རིག་འཛིན་གཏེར་གླིང་བྱིན་ཕོབ་ཅིག༔ གཉེར་གཏད་བཀའ་བཞིན་སྒྲུབ་མཛད་པའི༔ དམ་ཅན་གཏེར་སྲུང་བྱིན་ཕོབ་ཅིག༔ ཧཱུྃ༔ ཆོས་སྐུའི་བྱིན་འབེབས་ཐིབས་སེ་ཐིབ༔ ལོངས་སྐུའི་བཀྲག་མདངས་ཏ་ལ་ལ༔ སྤྲུལ་སྐུའི་འཇའ་ཚོན་ཀྱི་ལི་ལི༔ དཔའ་བོའི་གར་སྒྱུར་ཤིགས་སེ་ཤིག༔ མ་སྲིང་མཁའ་འགྲོ་སྤུངས་སེ་སྤུང་༔
དམ་ཅན་གཏེར་སྲུང་ཤ་ར་ར༔ གནས་འདིར་བྱིན་ཆེན་མྱུར་དུ་ཕོབ༔ དབང་ཆེན་རྣམས་ཀྱིས་དབང་བསྐུར་ལ༔ མཆོག་དང་ཐུན་མོང་དངོས་གྲུབ་སྩོལ༔ ཨོཾ་ཨཱཿཧཱུྃ༔ ཨཱརྻ་ལོ་ཀི་ཤྭ་ར་ཡ་ཕཻཾ་ཕཻཾ་ཛ་ཛཿ བཛྲ་ས་མ་ཡ་ཏིཥྛ་ལྷན༔ ཞེས་བྱིན་དབབ་ཅིང་རོལ་མོ་བསྒྲག༔ ཉམས་འབར་ཞིང་བ་སྤུ་གཡོ་བ་སོགས་བྱུང་ན༔ བྱིན་ཕེབས་པའི་རྟགས་ཡིན༔
རྟགས་མ་བྱུང་ན་ལན་གཅིག་བསྐྱར༔ རང་དང་དཀྱིལ་འཁོར་ལ་དབྱེར་མེད་ཐིམ་པར་བསྒོམ༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པས་པདྨ་ཤེལ་ཕུག་ནས་གདན་དྲངས་ཏེ་གསང་སྔགས་ཆོས་གླིང་དུ་ཤོག་སེར་ནས་ཞལ་རྒྱས་པ་དགེའོ།། །། ་་ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་ ཐུགས་རྗེ་ཆེན་པོ་འཁོར་འདས་ཟིལ་གནོན་ལས༔
ལས་བྱང་དུག་ལྔ་ཡེ་གྲོལ་ཡེ་ཤེས་ཕྲེང་བ་བཞུགས་སོ༔ འཕགས་མཆོག་འཇིག་རྟེན་དབང་ཕྱུག་སྐུ་ལ་འདུད༔ ས་མ་ཡ༔ ཨེ་མ་བདག་འདྲ་པདྨ་འབྱུང་གནས་ཀྱིས༔ ཐུགས་རྗེའི་བདག་ཉིད་འོད་རབ་གསལ་འབྱིན་པ༔ ནམ་མཁའི་སྙིང་པོ་འཇིག་རྟེན་ཕྱུག་གི༔ སྒྲུབ་པའི་ཆོ་ག་ལས་བྱང་དོན་ཚང་བསྟན༔ དབྱིངས་ཕྱུག་དབང་མོ་ཌཱཀྐི་མཚོ་རྒྱལ་དང་༔ སངས་རྒྱས་ཡེ་ཤེས་ཐུགས་ཀྱི་སྲས་གཅིག་ཉོན༔ ཡི་གེར་ཐོབ་ལ་རིན་ཆེན་གཏེར་དུ་སྦོས༔
ད་ལྟ་སྤེལ་བའི་གནས་མིན་མ་འོངས་ལ༔ རྩོད་ལྡན་སྐལ་པ་མར་འགྲིབ་འབྱུང་བ་ཉམས༔ སྣོད་བཅུད་སེམས་ཅན་དཔག་མེད་དུག་ལྔར་འབྱམས༔ ལས་དབང་རྣམ་སྨིན་བག་ཆགས་ཟད་མཐའ་མེད༔ ཀྱེ་མ་རིགས་དྲུག་སྡུག་བསྔལ་ཀྱི་རེ་ཧུད༔ ཚེ་ཡང་ལོང་མེད་བར་ཆོད་བདུད་ཀྱིས་སྡང་༔ སེམས་ཅན་ཕལ་ཆེར་གྲིར་འཆི་བཙན་དུ་སྐྱེ༔ མངའ་འབངས་བོད་ཁམས་སྡུག་བསྔལ་རྫིང་དུ་བསྐྱིལ༔ ཆོས་དབང་བདུད་བསྒྱུར་ལོག་ལྟ་རྐྱེན་གྱིས་གཡེང་༔ མ་རིག་དབང་བཙན་སྲིད་པའི་བཙོན་རར་ཚུད༔
གདུང་ཤུགས་དབེན་པས་ཆོས་ཀྱི་སུམ་ཆ་ཡལ༔ བསྙེན་སྒྲུབ་གཡེལ་བས་ཡི་དམ་དབྱིངས་ལ་ཕྱོགས༔ ཁེངས་སེམས་དྲེགས་པས་དཀར་ཕྱོགས་ལྷ་རྣམས་འཁྲུགས༔ ཤ་ཟ་སྡེ་བརྒྱད་སྨན་མོ་མཁའ་འགྲོ་ཡི༔ ལོ་ཟླ་ཁུག་པར་མཚོན་གྱི་ཆར་པ་འབེབས༔ འཛམ་གླིང་མི་རྣམས་མེ་ཆུ་རླུང་སྦྱོར་འདྲ༔ སེམས་ཅན་རྣམས་ཀྱང་ཡི་མུག་ཞུམ་པའི་ཚེ༔ དེ་ཡི་དུས་སུ་འཇིག་རྟེན་དབང་ཕྱུག་གི༔ སྒྲུབ་པར་བརྩོན་ཞིང་སྙིང་པོ་ལྷུར་ལེན་རྣམས༔ དོན་གཉིས་འབྲས་བུ་བདེ་བླག་འགྲུབ་སྟེ་མཆིས༔
མ་འོངས་དེ་དུས་བོད་འབངས་སྐྱོབ་པ་དང་༔ བསྟན་པའི་རྒྱལ་མཚན་སྒྲོན་མེ་འདེགས་བྱེད་པ༔ ཁོ་བོ་བདག་གི་རྣམ་སྤྲུལ་ཐུགས་རྗེའི་ཟེར༔ གནུབས་ཀྱི་ལོ་ཙཱ་སངས་རྒྱས་ཡེ་ཤེས་པ༔ མ་འོངས་ཡང་མཐའ་ཉི་ཤུ་མར་འགྲིབ་དུས༔ ཨོ་རྒྱན་རྩ་གསུམ་གླིང་ཞེས་ཡོངས་གྲགས་ནས༔ བཀའ་བབ་ལུང་གི་གཏེར་ལ་སྤྱོད་པའི་ཚེ༔ ནམ་མཁའི་རྒྱལ་པོ་འཁོར་འདས་ཟིལ་གནོན་གྱི༔ སྙིང་ཐིག་ཟབ་མོ་ཡང་གསང་ཤོག་དྲིལ་འདི༔ ཁོ་བོའི་ཐུགས་ཀྱི་སྲས་ལ་སྤྲོད་ཅིག་རྒྱ༔
བཀའ་ཡི་སྲུང་མ་དྲང་སྲོང་ལྗང་སྔོན་ཞལ༔ ཀླུ་སྨན་ཆེན་མོ་གསང་བ་འོད་ལྡན་རྣམས༔ དམ་ཆོས་འདི་ཉིད་མི་ནུབ་མེལ་ཚེ་གྱིས༔ སྦས་ཡུལ་པདྨ་ཀེའུ་ཚང་ཤེལ་ཕུག་རྒྱ༔ དུས་ལ་བབ་ཚེ་པདྨའི་མིང་ལ་སྤྲོད༔ སྐལ་ལྡན་ལས་ཅན་དེ་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ ཐུགས་རྗེ་ཆེན་པོའི་རྣལ་འབྱོར་པས༔ དང་པོ་སྒྲུབ་པའི་རིམ་པ་ནི༔
འཕགས་མཆོག་བྱང་ཆུབ་སེམས་དཔའ་ཡི༔ ཞབས་ཀྱིས་བཅགས་ཤིང་དབེན་པའི་ཡུལ༔ ཡིད་འོང་དཔག་བསམ་ལྗོན་པའི་ཚལ༔ གཡའ་གངས་སམ་ནི་རི་ཡི་སུལ༔ ཡང་ན་ས་གཞི་པདྨའི་མཐིལ༔ འདབ་བརྒྱད་རྒྱས་པ་ལྟ་བུའི་ས༔ གནམ་ཡང་འཁོར་ལོ་རྩིབས་བརྒྱད་དབྱིབས༔ ཤིན་ཏུ་ཡིད་འོང་ལྷ་ཡི་གནས༔ རྣམ་རྒྱལ་ཁང་བཟང་ལྟ་ན་སྡུག༔ ལེགས་བཀོད་མཛེས་པའི་དབུས་ཤེད་དུ༔
རྣམ་གཡེང་བག་མེད་རབ་གཞོམ་ནས༔ མཐུན་པའི་རྫས་དང་ཆ་རྐྱེན་བསགས༔ དཀར་ཞིང་འཇམ་པའི་ས་དག་ལ༔ དཀྱིལ་འཁོར་བཅག་ཅིང་ཐིག་གདབ་བོ༔ ཚོན་དང་ལྷ་མདོག་ཚོམ་བུར་བསྒྱུར༔ སྐུ་རྟེན་བཀྲམ་ཞིང་མཆོད་རྫས་བཤམ༔ བདེ་བའི་གདན་ལ་འཁོད་བྱས་ནས༔ རྣལ་འབྱོར་ཞལ་ཁ་ཤར་དུ་གྱུ༔ སྔོན་འགྲོ་སེམས་བསྐྱེད་བཞི་ལྡན་བྱ༔ ས་མ་ཡ༔
དང་པོ་སེམས་བསྐྱེད་པ་ནི༔ ཧོཿ སྣང་སྲིད་ཡེ་ནས་ཟང་ཐལ་གཞལ་ཡས་ཁང་༔ སྣོད་བཅུད་རང་རྩལ་རིག་པའི་དཀྱིལ་འཁོར་ལྷ༔ འཛིན་མེད་མ་བཅོས་ལྷུན་གྲུབ་དེ་བཞིན་ངང་༔ བརྡ་དོན་བརྟེན་ཕྱིར་གནས་ལུགས་སེམས་བསྐྱེད་དོ༔ གཉིས་པ་སྐྱབས་སུ་འགྲོ་བ་ནི༔ ན་མོ༔ ཀུན་གཞི་རང་རིག་སངས་རྒྱས་བསྐྱེད་པའི་ཡབ༔ གསལ་སྟོང་མ་འགགས་དམ་ཆོས་འབྱུང་བའི་ཡུམ༔
སྐྱེ་འགག་གཉིས་མེད་དགེ་འདུན་རྒྱ་མཚོའི་དཔལ༔ རྩ་བ་མཆོག་གསུམ་དེ་བཞིན་སྐྱབས་སུ་མཆི༔ གསུམ་པ་ཡན་ལག་བདུན་པ་འབུལ་བ་ནི༔ ན་མོ༔ ཆོས་དབྱིངས་ཁྱབ་བརྡལ་ཀློང་ཡངས་ཕོ་བྲང་ནས༔ མ་འགགས་ལོངས་སྤྱོད་རྫོགས་སྐུའི་དཀྱིལ་འཁོར་ལྷ༔ འགྲོ་དོན་ཡིད་སྣང་སྤྲུལ་སྐུའི་གནས་འདིར་གཤེགས༔ གང་འདུལ་དེར་སྟོན་འགྲོ་མགོན་དཔལ་དུ་བཞུགས༔ རབ་གུས་དྭང་བའི་ཡིད་ཀྱིས་ཕྱག་འཚལ་ལོ༔ དུག་ལྔ་རྣམ་དག་ཡེ་ཤེས་ངང་དུ་མཆོད༔
དུག་གསུམ་བག་ཆགས་སྡིག་སྒྲིབ་མཐོལ་ལོ་བཤགས༔ རྩེ་གཅིག་འདུན་པའི་དམ་བཅས་རབ་ཏུ་བསྟོད༔ མཐའ་ཡས་སྲིད་མཚོ་བསྒྲལ་ཕྱིར་དགེ་བ་བསྔོ༔ མ་ལུས་འགྲོ་ཀུན་བྱང་ཆུབ་ལམ་འགོད་ཤོག༔ བཞི་པ་བགེགས་གཏོར་གཏོང་བ་ནི༔ ཆུ་གཙང་གིས་བྲན་ལ༔ ཨོཾ་ཨཱཿཧཱུྃ༔ གིས་ལན་གསུམ་བྱིན་གྱིས་བརླབས་ལ་དགུག་པ་ནི༔ ཧཱུྃ༔ བདག་ཉིད་རྟ་མཆོག་ཁྲོ་རྒྱལ་དབང་ཆེན་གྱི༔
ཐུགས་ཀའི་ཟེར་ལས་ཕོ་ཉ་དཔག་ཡས་འཕྲོས༔ སྟེང་འོག་ཕྱོགས་མཚམས་གནོད་བྱེད་བགེགས་ཀྱི་ཚོགས༔ གཏོར་མ་ལེན་ཕྱིར་གནས་འདིར་མྱུར་དུ་མཆིས༔ ཨོཾ་ཀྲོ་ཏ་ཧཱུྃ་གརྫ་ཡ༔ གནོད་བྱེད་འབྱུང་པོ་ཨངྐུ་ཤ་ཡ་ཛ་ཛཿ དེ་ནས་གཏོར་མ་ཁ་ཕྱིར་བསྒྱུར་ལ༔ ཧཱུྃ༔ ཉོན་ཅིག་བགེགས་དང་ལོག་འདྲེན་འབྱུང་པོའི་ཚོགས༔ འདོད་ཡོན་གླུད་དང་གཏོར་མ་འདི་ལོངས་ལ༔ སོ་སོ་རང་རང་གནས་སུ་ཕྱིར་དེངས་ཤིག༔
ཅི་སྟེ་མི་འགྲོ་འདི་རུ་འཚེ་བྱེད་ན༔ ཡེ་ཤེས་ཁྲོ་རྒྱལ་ཁྲག་འཐུང་ཐུགས་ཁྲོས་ནས༔ གཟི་བྱིན་སྟོབས་ཀྱིས་དྲག་པོའི་མཚོན་ཆར་འབེབས༔ ཕྱེ་མར་བརླག་ཅིང་རྡུལ་ཕྲན་བཞིན་དུ་གཏོར༔ དེ་བས་མ་འདུག་གཞན་དུ་འགྲོ་བར་གྱིས༔ ཨོཾ་བཛྲ་ཀྲོ་ཏ་ཧྱ་གྷྲྀ་ཝ་ཧཱུྃ་ཕཊ྄ཿ གནོད་བྱེད་འབྱུང་པོ་ཧ་ན་ཧ་ན་ཨུ་ཙ་ཏ་ཡ་ཕཊ྄ཿ ལྔ་པ་སྲུང་འཁོར་བསྒོམ་པ་ནི༔ ཧཱུྃ༔ དབང་ཆེན་རྟ་མཆོག་རོལ་པའི་ཐུགས་ཀ་ནས༔
མཚོན་ཆ་རྡོ་རྭ་མེ་རིའི་གུར་ཁང་འཕྲོས༔ ཕྲ་མོའི་རླུང་ཡང་ཕྱི་ནང་མི་བགྲོད་པའི༔ ཡེ་ཤེས་དྲྭ་མིག་དུམ་བུ་གཅིག་ཏུ་གྱུར༔ ཨོཾ་བཛྲ་ཨཱ་ཡུ་དྷ་ཛྭ་ལ་རཾ་རཀྵ་རཀྵ༔ ཞེས་སྲུང་བའི་གུར་ཁང་བསྒོམ་ཞིང་ཏིང་འཛིན་བརྟན་པའི་ངང་ལ༔ དྲུག་པ་མཆོད་པ་བྱིན་གྱིས་བརླབ་པ་ནི༔ རྃ་ཡྃ་ཁྃ༔ ཨོཾ་ཨཱཿཧཱུྃ༔ གིས་སྦྱངས་སྤེལ་བསྒྱུར༔ ཧཱུྃ༔
སྟོང་པའི་ངང་ལས་ཞིང་ཁམས་འཛིན་མའི་ཁྱོན༔ ཡོངས་སུ་གང་བའི་བརྡ་བསྒྱུར་ལྷ་མོའི་ཚོགས༔ སྣ་ཚོགས་མཆོད་འཛིན་ཡིད་འོང་རིག་མའི་གར༔ ལེགས་པར་བསྒྱུར་ཞིང་མཆོད་སྤྲིན་བདུད་རྩིར་གྱུར༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་བཛྲ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ བདུན་པ་སྨན་རཀ་གཏོར་མ་བྱིན་གྱིས་བརླབ་པ་ནི༔ ཧཱུྃ༔ བྷནྡྷ་ལྕང་ལོ་ཡངས་པའི་སྣོད་མཆོག་ཏུ༔ གླང་ཆེན་རྟ་མཆོག་ཁྱི་དང་བ་གླང་ཤ༔
མཆོག་ཆེན་མཱཾ་ས་མི་ཡི་ཤ་ལ་སོགས༔ དྲི་ཆུ་དྲི་ཆེན་དམར་ཆེན་བྱང་སེམས་རྣམས༔ དུང་ཁང་རྡོ་རྗེས་བསྲུབས་པས་བདུད་རྩིར་གྱུར༔ ཧཱུྃ༔ དུང་དམར་སྣོད་དུ་རཀྟ་རྦ་ཀློང་ཕྱུར༔ ཞག་གཡོ་ཀྱུ་མོ་ལང་ལིང་རྦ་རླབས་ཕྱུར༔ ཨན་ཛ་མུ་ལ་མུ་ཊ་པདྨ་དང་༔ འབྲི་མོག་རྒྱ་སྐག་རང་བྱུང་འབྱུང་བའི་ཁྲག༔ མཁའ་དབྱིངས་རཀྟ་དམར་ཆེན་བདུད་རྩིར་གྱུར༔ ཧཱུྃ༔
རིན་ཆེན་ལས་གྲུབ་གཏོར་སྣོད་ཡངས་པའི་དབུས༔ དམ་རྫས་བྷ་ལིང་བཤོས་བུ་རི་ལྟར་སྤུངས༔ དབང་པོ་ལྔ་སོགས་དཀར་དམར་རྒྱན་གྱིས་སྤྲས༔ མདངས་ལྡན་བཅུད་མཆོག་རྒྱས་པའི་གཏོར་ཀྱུས་བསྐོར༔ རྨད་བྱུང་གཏོར་མཆོད་བླ་མེད་མཆོད་རྫས་གྱུར༔ ཨོཾ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿཋཿ ཨོཾ་མ་ཧཱ་རཀྟ་ཛྭ་ལ་མཎྜ་ལ་ཧཱུྃ་ཧྲཱིཿཋཿ ཨོཾ་མ་ཧཱ་བ་ལིཾ་ཏ་ཏེ་ཛྭ་བྷ་ལིངྟ་བྷ་ལ་བྷ་ཏེ་གུ་ཧྱ་ས་མ་ཡ་ཧཱུྃ་ཧྲཱིཿཋཿ ཞེས་པས་བདུད་རྩི་དཀྲུག་ཅིང་བདུན་ནམ་གསུམ་གྱིས་སྦྱང་༔ བརྒྱད་པ་བུམ་པ་བྱིན་གྱིས་བརླབ་པ་ནི༔
ཧཱུྃ༔ སྟོང་པའི་ངང་ལས་པདྨ་འདབ་བརྒྱད་དབུས༔ བྷྲཱུྃ་དང་པཾ་ལས་བུམ་པ་གཞལ་ཡས་ཁང་༔ ཁ་ཁྱེར་རྒྱས་ཤིང་མགྲིན་པ་རིང་ལ་མཛེས༔ ལྟོ་བ་ཆེ་ལ་མཆུ་ནི་རབ་ཏུ་འཕྱང་༔ ཞབས་མཐིལ་ཞུམ་སྟེ་པ་ཏྲས་རྣམ་མཛེས་པ༔ ལེ་བརྒན་དཀར་དམར་ཟུང་གི་ཆུན་པོ་སྤྲས༔ སྒྲོ་ཕོད་མདངས་ལྡན་དཔག་བསམ་ལྗོན་པའི་ཤིང་༔ གཟུངས་ཐག་སྣ་ལྔ་རྡོ་རྗེའི་ཅོད་པན་མཛེས༔ སྣང་གསལ་འོད་འབྱིན་མེ་ལོང་ལ་སོགས་པ༔
ཁ་རྒྱན་རྟེན་འབྲེལ་བླ་མེད་རྫས་མཆོག་གསལ༔ ནང་ནི་གཞལ་ཡས་བཅུད་ནི་ཡི་དམ་ལྷ༔ ཐུགས་རྗེ་ཆེན་པོའི་ལྷ་ཚོགས་འཇའ་ལྟར་ལྷགས༔ སྣང་སྟོང་སོ་སོའི་ཐུགས་ཀར་ཧྲཱིཿམུཾཿམཐར༔ རང་སྔགས་སྒྲོགས་ཤིང་ཐུགས་དམ་བསྐུལ་བར་གྱུར༔ ཨོཾ་ག་ལཀྵ་ཨ་མྲྀ་ཏ་དྷེ་ཝ་ག་ན་ས་མུ་དྲ་སྥ་ར་ཎ་སྭཱ་ཧཱ༔ ཞེས་བུམ་པ་བྱིན་རླབས་ལན་བདུན་བཟླས༔ དགུ་པ་བྱིན་དབབ་པ་ནི༔ ཧཱུྃ༔ འོག་མིན་ཆོས་དབྱིངས་ཕོ་བྲང་ནས༔
སྣང་མཐའ་ཡབ་ཡུམ་བྱིན་ཕོབ་ཅིག༔ རི་བོ་ཏཱ་ལའི་ཕོ་བྲང་ནས༔ སྤྱན་གཟིགས་ཡབ་ཡུམ་བྱིན་ཕོབ་ཅིག༔ རྔ་ཡབ་དཔལ་རིའི་ཕོ་བྲང་ནས༔ པད་འབྱུང་ཡབ་ཡུམ་བྱིན་ཕོབ་ཅིག༔ མི་འགྱུར་ལོངས་སྤྱོད་ཕོ་བྲང་ནས༔ ཡི་དམ་ལྷ་ཚོགས་བྱིན་ཕོབ་ཅིག༔ དམ་ཚིག་གསང་བའི་ཕོ་བྲང་ནས༔ མ་སྲིང་མཁའ་འགྲོས་བྱིན་ཕོབ་ཅིག༔ ཐོགས་མེད་ལས་ཀྱི་ཕོ་བྲང་ནས༔
དམ་ཅན་གཏེར་སྲུང་བྱིན་ཕོབ་ཅིག༔ རང་བྱུང་དབྱིངས་ཀྱི་ཕོ་བྲང་ནས༔ དཀྱིལ་འཁོར་ལྷ་ཚོགས་བྱིན་ཕོབ་ཅིག༔ ཧཱུྃ༔ ཐུགས་རྗེ་གཟི་བྱིན་སྤུངས་སེ་སྤུང་༔ ནུས་རྩལ་དབང་བསྐུར་ཤ་ར་ར༔ བཀྲག་མདངས་འཇའ་ཟེར་ཀྱི་ལི་ལི༔ གནས་འདིར་འོད་དཔུང་ཐིབས་སེ་ཐིབ༔ དཀྱིལ་འཁོར་གཟི་བརྗིད་ཏ་ལ་ལ༔ སྒོམ་པའི་ལྷ་ཚོགས་སངས་སེ་སང་༔
མ་བསྒོམས་ཏིང་འཛིན་ལྷུན་གྱིས་གྲུབ༔ དེང་འདིར་སྒྲུབ་པའི་སྐལ་ལྡན་ལ༔ དབང་བསྐུར་བྱིན་ཆེན་མྱུར་དུ་ཕོབ༔ ཨོཾ་བཛྲ་ས་མ་ཡ་ཨ་བེ་ཤ་ཡ་ཕཻཾ་ཕཻཾ༔ ཛཿཧཱུྃ་བཾ་ཧོཿ བཛྲ་ཏིཥྛ་ལྷན༔
བཅུ་པ་བརྡ་སྒོ་དབྱེ་ཞིང་བརྡ་ཕྱག་འཚལ་བ་ནི༔ ཧཱུྃ༔ སྐྱེ་མེད་ཀ་དག་ཞལ་མཇལ་ཕྱིར༔ མ་རིག་རྨོངས་པའི་འཐིབ་སྒོ་བཅད༔
ཟང་ཐལ་རིག་པའི་འཆར་སྒོ་ཕྱེས༔ གསལ་སྟོང་དེ་བཞིན་ཕྱག་འཚལ་ལོ༔ གཉིས་འཛིན་མཉམ་པ་ཉིད་དུ་བཤགས༔ འཁོར་འདས་རོ་གཅིག་ལྟ་བས་མཆོད༔ བླ་མེད་ཡེ་གྲོལ་ཆེན་པོར་བསྟོད༔ ཨོཾ་ན་མོ་པཱུ་རུ་ཤ་ཡ་བཛྲ་ཨ་ཏི་པུ་ཧོ་ཛྙཱ་ན་ཤུདྡྷེ་ཧཱུྃ༔ བཅུ་གཅིག་པ་དམ་བཅའ་བཟུང་བ་ནི༔ ཧཱུྃ༔ སྟོང་ཉིད་ཏིང་འཛིན་ངང་ཅན་གྱི༔ རང་བཞིན་རྩལ་ལས་ལོངས་སྤྱོད་རྫོགས༔
འཕགས་མཆོག་དཀྱིལ་འཁོར་ལྷ་ཡི་ཚོགས༔ དྲན་རིག་མི་གཏོང་དེ་བཞིན་སྒྲུབ༔ ཨཽཾ་བཛྲ་ཙིཏྟ་ས་མ་ཡ་ཧཱུྃ༔ ཞེས་པས་དམ་བཅའ་དྲག་པོ་འཛིན་པར་བྱ༔ ས་མ་ཡ༔ དང་པོ་ཀུན་གཞི་ཁྱབ་པའི་ཏིང་འཛིན་ནི༔ ཧཱུྃ༔ ཡེ་ནས་ཀ་དག་མཐའ་དབུས་བྲལ༔ ཟང་ཐལ་དམིགས་མེད་རྒྱ་ཡན་པ༔ རང་བཞིན་ལྷུན་གྲུབ་ངང་གིས་གནས༔
ཐོག་མའི་མགོན་པོས་དེ་ལྟར་སྨྲས༔ ཨོཾ་དྷརྨ་ཛྙཱ་ན་སཾ་བྷ་ཏྲཱྃ་ཧྲཱི་ཨཱཿ གཉིས་པ་ཀུན་སྣང་རོལ་པའི་ཏིང་ངེ་འཛིན་ནི༔ ཨཱཿ རང་བྱུང་རོལ་རྩལ་སྣ་ཚོགས་ཤར༔ ཀུན་ཏུ་རྟོག་བཅས་རྟོག་མེད་ཀྱིས༔ དྲན་རིག་ཤེས་པ་ཕྲ་མོ་འགྱུ༔ སྟོང་གསལ་འགག་མེད་ལམ་གྱིས་འཕྲོ༔ ཨོཾ་བཛྲ་ཨཱཏྨ་ཀོ྅་ཧཾ་དྷརྨ༔ གསུམ་པ་ཀུན་རྒྱུ་བསྐྱེད་པའི་ཏིང་ངེ་འཛིན་ནི༔
ཨོཾ༔ རང་བཞིན་ལྷུན་གྲུབ་ངང་ཉིད་ལས༔ མ་བཅོས་སྤྲོས་བྲལ་རྒྱུ་ཡིག་ཧཱུྃ༔ ཀུན་གཞི་ཁྱབ་བརྡལ་དབྱིངས་ལ་ཤར༔ འོད་གསལ་ཀློང་དགུར་ས་བོན་བྷྲཱུྃ༔ ཨོཾ་བྷྲཱུྃ་བཛྲ་དྷརྨ་ཧྲཱིཿཨ་ཧོཿ བཞི་པ་འབྱུང་བ་རིམ་བརྩེགས་ནི༔ ཧཱུྃ༔ ཨེ་ལས་ཆོས་དབྱིངས་ནམ་མཁའི་ཀློང་༔ ཡྃ་ལས་རླུང་གི་རྒྱ་གྲམ་ལྗང་༔
རྃ་ལས་ཡེ་ཤེས་མེ་རི་དམར༔ ཁྃ་ལས་ཆུ་ཡི་དཀྱིལ་འཁོར་སྔོ༔ སུྃ་ལས་དབང་ཆེན་ས་གཞི་དཀར༔ ཀེཾ་ལས་རང་བྱུང་རི་རབ་བརྗིད༔ བྷྲཱུྃ་ལས་ལྷུན་གྲུབ་གཞལ་ཡས་གསལ༔ ཨོཾ་བྷྲཱུྃ་བཛྲ་ས་མ་ཡ་ཏི་ར་བཾ་དྷརྨ་ཧྲཱིཿ ཨེ་ས་ར་ཎ༔ ཡྃ་ཧ་ར་ཎ༔ རྃ་ཙཀྲ་ཎ༔ ཁྃ་དྷ་ར་ཎ༔
སུྃ་ཏིཥྛ་ཎ༔ ཀེཾ་སྭ་བྷཱ་ཎ༔ བྷྲཱུྃ་ཨཱཏྨ་ཎ༔ མ་སཱུརྻ་ཎ༔ ཨ་ཙནྡྲ་ཎ༔ པཾ་པདྨ་ཎ༔ བཛྲ་ས་མ་ཡ་ཏིཥྛ་ཧོཿ དེ་ནས་ལྔ་པ་གཞལ་ཡས་བསྐྱེད་པ་ནི༔ ཧྲཱིཿ རྡོ་རྗེ་བྷྲཱུྃ་གྱུར་ཡེ་ཤེས་གཞལ་ཡས་ཁང་༔
གྲུ་བཞི་སྒོ་བཞི་མཚན་ཉིད་རྣམ་བཞི་མཛེས༔ ཀ་བ་བརྒྱད་ལྡན་བཅུ་དྲུག་གདུང་མ་བྲེས༔ དྲལ་ལྕམ་ཐོག་སྟེང་རིན་པོ་ཆེ་ལས་གྲུབ༔ སྣ་ལྔའི་རྩིག་པ་འདོད་སྣམ་ལྷ་མོའི་གར༔ ཕ་གུ་དྲྭ་ཕྱེད་གཡེར་ཁའི་སྒྲ་སྙན་སྒྲོག༔ མདའ་ཡབ་པུ་ཤུ་སྣ་ཚོགས་རྒྱན་གྱིས་སྤྲས༔ རྟ་བབས་བཞི་ལྡན་ཆོས་འཁོར་ཉི་ཟླས་བརྒྱན༔ གདུགས་དང་རྒྱལ་མཚན་བ་དན་དར་དཔྱངས་འཕུར༔ འཇའ་འོད་ཐིག་ལེ་ཟེར་ཐག་བཀྲག་མདངས་རྒྱས༔ ཕྱི་རོལ་དུར་ཁྲོད་རྡོ་རྭ་པདྨའི་ཕྲེང་༔
ཡེ་ཤེས་མེ་དཔུང་སྲུང་བའི་གུར་བཅས་གསལ༔ དེ་དབུས་སྣ་ཚོགས་པདྨ་འདབ་བཞི་པ༔ སྣང་གསལ་འོད་འཁྱིལ་ཉི་ཟླའི་གདན་ཁྲིའི་སྟེང་༔ ཐུགས་རྗེའི་བདག་ཉིད་འཕགས་མཆོག་སྤྱན་རས་གཟིགས༔ འཇིག་རྟེན་དབང་ཕྱུག་འཁོར་འདས་ཟིལ་གནོན་སྐུ༔ དཀར་གསལ་འོད་སྐུ་ཤེལ་སྒོང་དྭངས་མའི་མདངས༔ ཞལ་གཅིག་ཕྱག་གཉིས་གཟི་འབར་ལྷམ་མེ་བ༔ ལོངས་སྤྱོད་རྫོགས་སྐུ་རིགས་ལྔས་དབུ་ལ་བརྒྱན༔ རིན་ཆེན་སྣ་ཚོགས་སྙན་རྒྱན་མགུལ་རྒྱན་སྤྲས༔ གཡས་གཡོན་མཉམ་གཞག་ཤེལ་ཕྲེང་པད་དཀར་འཛིན༔
སྟོད་གཡོགས་ལྷ་རྫས་མཐིང་ཁའི་དར་ཡུག་གསོལ༔ སྐུ་སྨད་ཕྱེད་སྐྱིལ་དར་དམར་ཨང་རག་བཀླུབས༔ ཕྱག་གདུབ་ཞབས་གདུབ་ག་ཤལ་དར་དཔྱངས་མཛེས༔ གསང་བའི་ཡུམ་མཆོག་དབྱངས་ཅན་སྐུ་ལ་འཁྲིལ༔ ཞལ་གཅིག་ཕྱག་གཉིས་པདྨ་རཱ་གའི་མདོག༔ ལྕང་ལོ་ཐོར་ཚུགས་དར་ལྗང་ཅོད་པན་འཕུར༔ རུས་པའི་རྒྱན་དང་ཕྱག་གདུབ་ཞབས་གདུབ་མཛེས༔ རྡོ་རྗེ་པད་ཕྲེང་ཡབ་ཀྱི་མགུལ་ནས་འཁྱུད༔ ཞབས་གཉིས་བདེ་སྟོང་ཟུང་འཇུག་སྐེད་ལ་འཁྲིལ༔ སྣང་སྟོང་ལྷུན་གྲུབ་མ་བཅོས་ངང་ལ་གསལ༔
ཡབ་ཡུམ་སྤྱི་གཙུག་སྣ་ཚོགས་པད་ཟླའི་སྟེང་༔ རིགས་ཀྱི་བདག་པོ་སྣང་མཐའ་ཐོག་མའི་མགོན༔ དམར་སེར་མཉམ་གཞག་སྐྱིལ་ཀྲུང་ལྡན་པར་བསྒོམ༔ ཕྱོགས་བཞི་པདྨ་ཉི་ཟླའི་ཁྲི་འཕང་དུ༔ རྣམ་སྣང་སྤྱན་རས་གཟིགས་དབང་སྐུ་མདོག་མཐིང་༔ རཏྣ་སྤྱན་རས་གཟིགས་དབང་སྐུ་མདོག་སེར༔ པདྨ་སྤྱན་རས་གཟིགས་དབང་སྐུ་མདོག་དམར༔ ཀརྨ་སྤྱན་རས་གཟིགས་དབང་སྐུ་མདོག་ལྗང་༔ བཞི་ཀ་འགྱིང་བག་བརྐྱང་བསྐུམ་གར་སྟབས་ཚུལ༔ དབུ་སྐྲ་ཐོར་ཚུགས་རིགས་ལྔ་ཅོད་པན་འཕུར༔
རིན་ཆེན་ཕྱག་གདུབ་ཞབས་གདུབ་རུས་པའི་རྒྱན༔ ཁྲོ་འཛུམ་མདངས་ལྡན་ནོར་བུ་པདྨ་འཛིན༔ གསང་བའི་རིག་མ་འབྱུང་བཞིའི་མཁའ་འགྲོ་མ༔ སྔོ་སེར་དམར་ལྗང་རིན་ཆེན་རྒྱན་ཀུན་རྫོགས༔ ལྕང་ལོ་ཐོར་ཚུགས་རིགས་ལྔ་ཅོད་པན་འཕུར༔ ཕྱག་གཉིས་མགུལ་འཁྱུད་རྡོ་རྗེ་དུང་དམར་འཛིན༔ བརྐྱང་བསྐུམ་ཞབས་ཀྱིས་བདེ་ཆེན་སྐུ་ལ་འཁྲིལ༔ ཐབས་ཤེས་མཚན་དཔེ་གཟི་བརྗིད་ལྡན་པར་བསྒོམ༔ དེ་ཡི་ཕྱི་རོལ་ཕྱོགས་བཞི་སྒོ་སྐྱོང་མ༔ རྡོ་རྗེ་མཁའ་འགྲོའི་ལྕགས་ཀྱུ་པདྨ་འཛིན༔
རིན་ཆེན་མཁའ་འགྲོའི་ཞགས་པ་ནོར་བུ་འཛིན༔ པདྨ་མཁའ་འགྲོའི་ལྕགས་སྒྲོག་དུང་དམར་འཛིན༔ ལས་ཀྱི་མཁའ་འགྲོའི་དྲིལ་བུ་མེ་ལོང་འཛིན༔ ཐམས་ཅད་གར་སྟབས་རྒྱན་ལྡན་ལིང་ངེ་བ༔ ཉོན་མོངས་བདུད་བཞི་དུག་ལྔ་ཁེགས་པར་བསྒོམ༔ གཞན་ཡང་ཕྱི་ནང་དཀྱིལ་འཁོར་ལྷ་ཡི་ཚོགས༔ གསལ་སྣང་འཇའ་ཚོན་ཆུ་ཟླའི་རང་བཞིན་ལྟར༔ འཛིན་མེད་ཟང་ཐལ་ངང་ནས་གསལ་བར་བསྒོམ༔ དེ་ལྟར་དུ་གསལ་བའི་གནས་གསུམ་ལས་འོད་ཟེར་འཕྲོས་པས༔ ཤར་ཕྱོགས་རི་བོ་ཏཱ་ལ་ནས་ཡི་དམ་འཕགས་མཆོག་སྤྱན་རས་གཟིགས་ཀྱི་ལྷ་ཚོགས་ལ་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་བསྐོར་བ་སྤྱན་དྲངས༔
ཨོཾ་བཛྲ་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ དྲུག་པ་སྤྱན་འདྲེན་པ་ནི༔ རོལ་མོ་དབྱངས་དང་བཅས་ནས༔ ཧཱུྃ༔ ཆོས་དབྱིངས་ལྷུན་གྲུབ་རང་བྱུང་ཕོ་བྲང་ནས༔ སྣང་མཐའ་ཐོག་མའི་མགོན་པོ་གཤེགས་སུ་གསོལ༔ རྣམ་དག་ལྷུན་གྲུབ་བདེ་ཆེན་ཕོ་བྲང་ནས༔ འཕགས་མཆོག་ལོངས་སྐུའི་ལྷ་ཚོགས་གཤེགས་སུ་གསོལ༔ མ་འགགས་ཡེ་ཤེས་ལྔ་ལྡན་ཕོ་བྲང་ནས༔
ཐུགས་རྗེའི་བདག་ཉིད་རིགས་ལྔ་གཤེགས་སུ་གསོལ༔ ཚད་མེད་རྣམ་ཐར་སྒོ་འབྱེད་ཕོ་བྲང་ནས༔ སྒོ་སྐྱོང་ཕྱི་ནང་དཀྱིལ་འཁོར་གཤེགས་སུ་གསོལ༔ ཨོཾ་ཨཱརྻ་ལོ་ཀི་ཤྭ་ར་ཡ་བཛྲ་ས་མཱ་ཡ་ཛ་ཛཿ བདུན་པ་བཞུགས་སུ་གསོལ་བ་ནི༔ ཧཱུྃ༔ སྲ་བརྟན་མི་ཤིགས་སྣ་ཚོགས་རྡོ་རྗེའི་རྒྱ༔ སྐྱོན་བྲལ་ཡོན་ཏན་མ་ལུས་ཀུན་རྫོགས་པ༔ ལྷུན་གྲུབ་རང་བྱུང་པདྨ་ཉི་ཟླའི་ཁྲིར༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔
དཀྱིལ་འཁོར་ལྷ་ཚོགས་མ་ལུས་བཞུགས་སུ་གསོལ༔ ཨོཾ་ཨཱརྻ་ལོ་ཀི་ཤྭ་ར་ཡ་བཛྲ་ས་མ་ཡ་ཏིཥྛ་ལྷན༔ བརྒྱད་པ་ཕྱག་འཚལ་བ་ནི༔ ཧཱུྃ༔ གནས་ལུགས་སྐྱེ་མེད་རང་བྱུང་ངོ་བོའི་རྩལ༔ མཚན་དཔེས་རབ་བརྒྱན་འོད་སྐུ་དྲྭ་བའི་གཟུགས༔ འཁོར་འདས་ཟིལ་གནོན་འཕགས་མཆོག་སྤྱན་རས་གཟིགས༔ ཐུགས་རྗེའི་བདག་ཉིད་དཀྱིལ་འཁོར་ལྷ་ཚོགས་ལ༔ རབ་གུས་གདུང་བའི་ཡིད་ཀྱིས་ཕྱག་འཚལ་ལོ༔ ཨོྃ་ཨཱརྻ་ལོ་ཀི་ཤྭ་ར་ཡ་ན་མོ་པཱུ་རུ་ཤ་ཡ་ཧོཿ
དགུ་པ་ཕྱི་ཡི་མཆོད་པ་འབུལ་བ་ནི༔ ཧཱུྃ༔ སྒྱུ་མའི་ངང་ཚུལ་ཡིད་འཕྲོག་མཛེས་མ་འཕྲོ༔ ལང་ལིང་གང་བ་མཆོད་སྤྲིན་ལྷ་མོའི་ཚོགས༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ བཅུ་པ་དབང་པོ་ལྔ་ཡི་མཆོད་པ་ནི༔ ཧཱུྃ༔ སྣ་ལྔའི་མཆོད་འཛིན་དགའ་བའི་མདངས་ལྡན་མ༔
དབང་པོ་རྣམ་ལྔའི་རེག་བྱས་ཚིམ་མཛད་པ༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི༔ ཨོཾ་བཛྲ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ བཅུ་གཅིག་པ་རྒྱལ་སྲིད་སྣ་བདུན་འབུལ་བ་ནི༔ ཧཱུྃ༔ འཁོར་ལོ་ནོར་བུ་གླང་པོ་རྟ་མཆོག་མཛེས༔ བཙུན་མོ་བློན་པོ་དམག་དཔོན་རིན་ཆེན་འདི༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི༔
ཨོཾ་བཛྲ་དྷརྨ་ཙཀྲ་སརྦ་སྭ་ན་ཏ་ཐཱ་ག་ཏ་མཎྜ་ལ་ས་མུ་དྲ་ཨཱཿཧཱུྃ༔ བཅུ་གཅིག་པ་བཀྲ་ཤིས་རྟགས་བརྒྱད་འབུལ་བ་ནི༔ ཧཱུྃ༔ རིན་ཆེན་གདུགས་དང་བུམ་པ་དཔལ་བེའུ་རྒྱན༔ འཁོར་ལོ་པདྨ་གསེར་ཉ་ཆོས་དུང་སྒྲ༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི༔ ཨོཾ་མངྒ་ལ་ཀུ་ཊ་བཛྲ་བྷ་མེ་ཛྙཱ་ན་སྥ་ར་ཎ་ཨཱཿཧཱུྃ༔ བཅུ་གསུམ་པ་གར་གྱི་མཆོད་པ་ནི༔ ཧཱུྃ༔
གར་སྒྱུར་བརྡ་སྐད་བདེ་བའི་སྒྲ་སྒྲོགས་མ༔ གླུ་མ་གར་མ་གིང་མོ་སྒེག་པ་མོ༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི༔ ཨོཾ་མཱ་ལྱེ་ལཱ་སྱེ་གཱིརྟི་ནཱིརྟི་བཛྲ་པྲ་མོ་ཏི་ཨཱཿཧཱུྃ༔ བཅུ་བཞི་པ་སྨན་མཆོད་ནི༔ ཧཱུྃ༔ སྟོང་གསུམ་ཡངས་པའི་སྣོད་མཆོག་བྷནྡྷ་རུ༔ བདུད་རྩིས་ཁེངས་པའི་མཆོད་སྤྲིན་ལྷ་མོའི་ཚོགས༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔
དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི༔ ཨོཾ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ བཅོ་ལྔ་པ་རཀྟའི་མཆོད་པ་ནི༔ ཧཱུྃ༔ དུང་ཆེན་སྣོད་དུ་རཀྟ་མཚོ་ལྟར་བསྐྱིལ༔ བླ་མེད་གསང་མཆོད་མཁའ་དབྱིངས་བདུད་རྩི་འདི༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི༔ ཨོཾ་མ་ཧཱ་རཀྟ་ཨ་མྲྀ་ཏ་ལ་ཁ་རཾ་ཁཱ་ཧི༔ བཅུ་དྲུག་པ་གཏོར་མའི་མཆོད་པ་ནི༔
ཧཱུྃ༔ སྟོང་གསུམ་ཉི་ཟླ་ཡངས་པའི་གཏོར་གཞོང་དུ༔ བརྗིད་ཆགས་བྷ་ལིང་དཀར་དམར་རྒྱན་ལྡན་འདི༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི༔ ཨོཾ་མ་ཧཱ་བྷ་ལིངྟ་ལ་ཁ་རཾ་ཁཱ་ཧི༔ བཅུ་བདུན་པ་བསྟོད་པ་ནི༔ དབྱངས་སྙན་པོ་དང་བཅས་ནས༔ ཧཱུྃ་ཧྲཱིཿ སྐྱེ་མེད་ཀ་དག་རང་བྱུང་སྙིང་པོ་ཅན༔
མི་གཡོ་ཏིང་འཛིན་གསལ་སྟོང་བརྡ་ཡི་སྐུ༔ མེ་ཤེལ་མདངས་ལྡན་གཟི་བརྗིད་འཁྱུད་པའི་དཔལ༔ ཐོག་མའི་མགོན་པོ་སྣང་མཐའ་འོད་དཔག་མེད༔ རྟོག་མེད་ཆོས་སྐུའི་སྤྱན་རྩ་ཕྱོགས་བཅུར་གཟིགས༔ མ་རིག་ཉོན་མོངས་གཞོམ་པའི་འཛུམ་མདངས་ཅན༔ འོད་གསལ་ངང་ཚུལ་མཉམ་བཞག་སྐྱིལ་ཀྲུང་མཛད༔ དུས་གསུམ་མཐའ་ཡས་མགོན་གྱུར་ལྷམ་མེ་བ༔ སྣང་མཐའ་འོད་མི་འགྱུར་ལ་ཕྱག་འཚལ་བསྟོད༔ ཧཱུྃ་ཧྲཱིཿ བླ་མེད་འོད་གསལ་རྡོ་རྗེ་ལྟ་བའི་སྐུ༔
ཏིང་འཛིན་སྣ་ཚོགས་དྲྭ་བའི་གར་སྒྱུར་བ༔ ལོངས་སྤྱོད་རྫོགས་སྐུ་ཐུགས་རྗེའི་གཏེར་ཆེན་པོ༔ ལེགས་པར་འབྱིན་པའི་དབང་པོ་འཕགས་མཆོག་སྐུ༔ འཇིག་རྟེན་དབང་ཕྱུག་འགྲོ་བའི་མགོན་གྱུར་པ༔ ཐུགས་རྗེ་ཆེན་པོ་འཁོར་འདས་ཟིལ་གནོན་སྐུ༔ ཤེལ་དཀར་མདངས་ལྡན་འཛུམ་བག་སྤྱན་རྩ་འཁྱིལ༔ རལ་པའི་ཟུར་ཕུད་ཐོར་ཚུགས་རིགས་ལྔས་བརྒྱན༔ ནོར་བུ་སྙན་རྒྱན་དར་དཔྱངས་པུ་རུ་རུ༔ ལྷ་རྫས་མཛེས་པའི་དར་མཐིང་སྟོད་གཡོགས་གསོལ༔ རིན་ཆེན་སྣ་ཚོགས་མགུལ་རྒྱན་གདུབ་བུ་འཁྲོལ༔
དར་ལྗང་ག་ཤལ་སྣ་ཚོགས་སེ་མོ་དོ༔ ཕྱག་གཡས་འོད་ཟེར་རྡོ་རྗེ་ཤེལ་ཕྲེང་དཀར༔ གཡོན་པས་བདེ་སྟོང་པད་དཀར་ཡུ་བ་འཛིན༔ དར་དམར་ཨང་རག་སྨད་གཡོགས་རྒྱན་མཛེས་བཀླུབས༔ རྡོ་རྗེ་སྐྱིལ་ཀྲུང་ཐུགས་རྗེ་ཕྱོགས་བཅུར་ཁྱབ༔ འཇིག་རྟེན་དབང་ཕྱུག་འཕགས་མཆོག་སྤྱན་རས་གཟིགས༔ ཟིལ་གནོན་ཐུགས་རྗེ་ཆེན་པོར་ཕྱག་འཚལ་བསྟོད༔ ཧཱུྃ༔ ཤེས་རབ་རང་བྱུང་བདེ་སྟོང་བསྐྱེད་པའི་ཡུམ༔ མདངས་ལྡན་རཱ་ག་འོད་སྟོང་གཟི་འབར་བ༔
མཛེས་འཛུམ་ཆགས་ལ་གསང་བའི་བརྡ་སྐད་སྒྲོག༔ ཐོར་ཚུགས་ལྕང་ལོ་སིལ་བུས་སྐུ་རྒྱབ་གནོན༔ རིགས་ལྔ་དར་དཔྱངས་ཅོད་པན་དབྱིངས་སུ་བསྐྱོད༔ རིན་ཆེན་སྣ་ཚོགས་རྒྱན་འཕྱངས་ཁྲོ་ལོ་ལོ༔ རུས་པའི་ཆས་མཛེས་གཡེར་ཁ་སི་ལི་ལི༔ ཕྱག་གཡས་ཐབས་ཀྱི་རྡོ་རྗེ་མགུལ་ནས་འཁྱུད༔ གཡོན་པས་ཤེས་རབ་པད་ཕྲེང་ཆུན་པོ་བསྣམས༔ བདེ་བའི་རང་བཞིན་ནུ་མ་བྷ་ག་རྒྱས༔ ཟུང་འཇུག་ལྡན་ཕྱིར་ཞབས་གཉིས་སྐེད་ལ་འཁྲིལ༔ གསལ་སྟོང་འཛིན་མེད་དྲྭ་བའི་རྣལ་འབྱོར་མ༔
དབྱངས་ཅན་ལྷ་མོ་དབྱིངས་ཕྱུག་ཡུམ་ལ་བསྟོད༔ ཧཱུྃ༔ ཕྱི་རིམ་པདྨ་འདབ་བཞི་རིམ་པ་བཞིན༔ རྣམ་ཐར་བཞི་ལྡན་ཚད་མེད་ངོ་བོ་ཉིད༔ ཤར་ཕྱོགས་ཉི་ཟླ་པདྨའི་གདན་སྟེང་དུ༔ ཞེ་སྡང་རྣམ་དག་མེ་ལོང་ཡེ་ཤེས་སྐུ༔ རྣམ་སྣང་སྤྱན་གཟིགས་ཨིནྡྲ་ནཱི་ལའི་མདོག༔ ཁྲོ་འཛུམ་མཛེས་ལྡན་འགྱིང་བག་གར་སྟབས་ཅན༔ རིན་ཆེན་དང་ནི་རུས་པའི་རྒྱན་གྱིས་སྤྲས༔ ནོར་བུ་པདྨ་ཐབས་ཤེས་ཕྱག་རྒྱ་ཅན༔
གསང་བའི་ཡུམ་མཆོག་སངས་རྒྱས་སྤྱན་མ་དཀར༔ རྡོ་རྗེ་དུང་དམར་ཡབ་ཀྱི་མགུལ་ནས་འཁྱུད༔ ཚོགས་ལམ་མཐར་ཕྱིན་འགྲོ་བའི་དོན་མཛད་པ༔ རྣམ་སྣང་སྤྱན་གཟིགས་ཡབ་ཡུམ་ལ་ཕྱག་འཚལ༔ ཧཱུྃ༔ ལྷོ་ཕྱོགས་པདྨ་ཉི་ཟླའི་གདན་སྟེང་དུ༔ ང་རྒྱལ་རྣམ་དག་མཉམ་ཉིད་ཡེ་ཤེས་སྐུ༔ རིན་འབྱུང་སྤྱན་གཟིགས་སྭ་ན་ས་སྙིང་མདངས༔ ཁྲོ་འཛུམ་མཛེས་ལྡན་འགྱིང་བག་གར་སྟབས་ཅན༔ རིན་ཆེན་དང་ནི་རུས་པའི་རྒྱན་གྱིས་སྤྲས༔
ནོར་བུ་པདྨ་ཐབས་ཤེས་ཕྱག་རྒྱ་ཅན༔ གསང་བའི་ཡུམ་མཆོག་སེར་མོ་མཱ་མ་ཀཱི༔ རྡོ་རྗེ་དུང་དམར་ཡབ་ཀྱི་མགུལ་ནས་འཁྱུད༔ སྦྱོར་ལམ་མཐར་ཕྱིན་འགྲོ་བའི་དོན་མཛད་པ༔ རིན་འབྱུང་སྤྱན་གཟིགས་ཡབ་ཡུམ་ལ་ཕྱག་འཚལ༔ ཧཱུྃ༔ ནུབ་ཕྱོགས་པདྨ་ཉི་ཟླའི་གདན་སྟེང་དུ༔ འདོད་ཆགས་རྣམ་དག་སོར་རྟོག་ཡེ་ཤེས་སྐུ༔ སྣང་མཐའ་སྤྱན་གཟིགས་པདྨ་རཱ་གའི་མདོག༔ ཁྲོ་འཛུམ་མཛེས་ལྡན་འགྱིང་བག་གར་སྟབས་ཅན༔
རིན་ཆེན་དང་ནི་རུས་པའི་རྒྱན་གྱིས་སྤྲས༔ ནོར་བུ་པདྨ་ཐབས་ཤེས་ཕྱག་རྒྱ་ཅན༔ གསང་བའི་ཡུམ་མཆོག་དབྱིངས་ཕྱུག་གོས་དཀར་མོ༔ རྡོ་རྗེ་དུང་དམར་ཡབ་ཀྱི་མགུལ་ནས་འཁྱུད༔ མཐོང་ལམ་མཐར་ཕྱིན་འགྲོ་བའི་དོན་མཛད་པ༔ པདྨ་སྤྱན་གཟིགས་ཡབ་ཡུམ་ལ་ཕྱག་འཚལ༔ ཧཱུྃ༔ བྱང་ཕྱོགས་པདྨ་ཉི་ཟླའི་གདན་སྟེང་དུ༔ ཕྲག་དོག་རྣམ་དག་བྱ་གྲུབ་ཡེ་ཤེས་སྐུ༔ དོན་གྲུབ་སྤྱན་གཟིགས་སྒྲ་གཅན་རླུང་གི་མདོག༔
ཁྲོ་འཛུམ་མཛེས་ལྡན་འགྱིང་བག་གར་སྟབས་ཅན༔ རིན་ཆེན་དང་ནི་རུས་པའི་རྒྱན་གྱིས་སྤྲས༔ ནོར་བུ་པདྨ་ཐབས་ཤེས་ཕྱག་རྒྱ་ཅན༔ གསང་བའི་ཡུམ་མཆོག་དམ་ཚིག་སྒྲོལ་མ་ལྗང་༔ རྡོ་རྗེ་དུང་དམར་ཡབ་ཀྱི་མགུལ་ནས་འཁྱུད༔ སྒོམ་ལམ་མཐར་ཕྱིན་འགྲོ་བའི་དོན་མཛད་པ༔ དོན་གྲུབ་སྤྱན་གཟིགས་ཡབ་ཡུམ་ལ་ཕྱག་འཚལ༔ ཧཱུྃ༔ ཕྱོགས་བཞི་ཚད་མེད་བཞི་ལྡན་སྒོ་སྐྱོང་མ༔ རྟག་པར་ལྟ་བ་མ་སྤངས་གནས་དག་པའི༔
ཞི་བའི་རང་བཞིན་དཀར་གསལ་འཛུམ་ལྡན་མ༔ མཉེན་ལྕུག་གར་སྟབས་ནུ་མ་བྷ་ག་རྒྱས༔ ལྷ་བུའི་བདུད་བཅོམ་ལྕགས་ཀྱུ་པདྨ་འཛིན༔ བྱམས་པ་ཚད་མེད་འགྲོ་བའི་དོན་མཛད་མ༔ ཤར་སྒོ་ལྕགས་ཀྱུ་མ་ལ་ཕྱག་འཚལ་བསྟོད༔ ཧཱུྃ༔ ཆད་པར་ལྟ་བ་མ་སྤངས་གནས་དག་པའི༔ རྒྱས་པའི་རང་བཞིན་སེར་གསལ་འཛུམ་ལྡན་མ༔ མཉེན་ལྕུག་གར་སྟབས་ནུ་མ་བྷ་ག་རྒྱས༔ ཕུང་པོའི་བདུད་བཅོམ་རིན་ཆེན་ཞགས་པ་འཛིན༔
སྙིང་རྗེ་ཚད་མེད་འགྲོ་བའི་དོན་མཛད་མ༔ ལྷོ་སྒོ་ཞགས་པ་མ་ལ་ཕྱག་འཚལ་བསྟོད༔ ཧཱུྃ༔ བདེ་བར་ལྟ་བ་མ་སྤངས་གནས་དག་པའི༔ དབང་གི་རང་བཞིན་དམར་གསལ་འཛུམ་ལྡན་མ༔ མཉེན་ལྕུག་གར་སྟབས་ནུ་མ་བྷ་ག་རྒྱས༔ ཉོན་མོངས་བདུད་བཅོམ་ལྕགས་སྒྲོག་དུང་དམར་འཛིན༔ དགའ་བ་ཚད་མེད་འགྲོ་བའི་དོན་མཛད་མ༔ ནུབ་སྒོ་ལྕགས་སྒྲོག་མ་ལ་ཕྱག་འཚལ་བསྟོད༔ ཧཱུྃ༔
སྡུག་བསྔལ་ལྟ་བ་མ་སྤངས་གནས་དག་པ༔ དྲག་པོའི་རང་བཞིན་ལྗང་གསལ་འཛུམ་ལྡན་མ༔ མཉེན་ལྕུག་གར་སྟབས་ནུ་མ་བྷ་ག་རྒྱས༔ འཆི་བདག་བདུད་བཅོམ་དྲིལ་བུ་མེ་ལོང་འཛིན༔ བཏང་སྙོམས་ཚད་མེད་འགྲོ་བའི་དོན་མཛད་མ༔ བྱང་སྒོ་དྲིལ་བུ་མ་ལ་ཕྱག་འཚལ་བསྟོད༔ ཧཱུྃ༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་ཕྱི་ནང་ཁོར་ཡུག་ལ་གནས་པའི༔ གིང་དང་ལངྐ་མ་སྲིང་གནས་ཉུལ་མ༔
ཕྲ་མེན་ལ་སོགས་སྐྱོང་མ་བྱེ་བ་འབུམ༔ ཡང་འཁོར་ཕྲིན་ལས་སྣ་ཚོགས་གྲུབ་མཛད་པའི༔ ཕོ་བྲང་འབར་བའི་ལྷ་ལ་ཕྱག་འཚལ་བསྟོད༔ ཧཱུྃ༔ དེ་ལྟར་བསྟོད་ཅིང་ཐུགས་དམ་རྒྱུད་བསྐུལ་བས༔ དམ་ཚིག་ཆེན་པོའི་དུས་ལ་བབ་པའི་ལྷ༔ འཇིག་རྟེན་དབང་ཕྱུག་འཁོར་འདས་ཟིལ་གནོན་གྱི༔ གཟི་བྱིན་ཕྲིན་ལས་གཉན་པོ་དབྱིངས་ནས་བསྐུལ༔ སེམས་ཅན་སྡུག་བསྔལ་གཞོམ་པའི་དུས་ལ་བབ༔ མཐའ་ཡས་སེམས་ཅན་འདྲེན་པའི་དུས་ལ་བབ༔
མཐའ་མེད་འཁོར་བ་སྟོང་པའི་དུས་ལ་བབ༔ ཉོན་མོངས་རྒྱ་མཚོ་སྐེམ་པའི་དུས་ལ་བབ༔ སྲིད་པའི་འཁྲུལ་འཁོར་བཤིག་པའི་དུས་ལ་བབ༔ དུག་ལྔའི་བག་ཆགས་གཏོར་བའི་དུས་ལ་བབ༔ ལས་ངན་རྣམ་སྨིན་བྱང་བའི་དུས་ལ་བབ༔ རིགས་དྲུག་ས་བོན་བསྲེག་པའི་དུས་ལ་བབ༔ སྒོ་ལྔའི་སྐྱེ་སྒོ་གཅོད་པའི་དུས་ལ་བབ༔ དུས་ལ་བབ་བོ་རྒྱལ་བ་ཐུགས་རྗེ་ཅན༔ འཇིག་རྟེན་དབང་ཕྱུག་འཕགས་མཆོག་སྤྱན་རས་གཟིགས༔ འཁོར་འདས་ཟིལ་གནོན་དཀྱིལ་འཁོར་ལྷ་ཡི་ཚོགས༔
ཐུགས་རྗེའི་བྱིན་རླབས་ལྕགས་ཀྱུ་མྱུར་དུ་ཕྱུངས༔ མཐའ་ཡས་སེམས་ཅན་འགྲོ་དྲུག་མ་ལུས་ཀུན༔ སྡུག་བསྔལ་རབ་དབེན་ཕྱིར་མི་ལྡོག་པའི་ལམ༔ རྙེད་དེ་འཇའ་ལུས་ཆོས་སྐུ་འགྲུབ་གྱུར་ནས༔ ཐོག་མའི་སངས་རྒྱས་སྣང་མཐའི་ཐུགས་ཀ་རུ༔ ཡེ་ཤེས་སྦུབས་སུ་མངོན་རྫོགས་སངས་རྒྱས་ཤོག༔
དེ་ནས་རྩ་སྔགས་བསྙེན་པ་ནི༔ ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ་ཧྲཱིཿ ཞེས་པའི་སྒྲ་རྒྱུན་ཆད་མེད་པ་ཆུ་བོའི་གཞུང་བཞིན་རྩ་སྔགས་བྱེ་བ་བཟླས༔
དེ་ནས་ལས་སྔགས་ནི༔ ཨོཾ་ཨ་མི་དྷེ་ཝ་ཨཱརྻ་ལོ་ཀི་ཤྭ་ར་ཌཱཀྐི་ཧ་རི་ནི་ས་ཛྙཱ་ན་སིདྡྷི་ཧཱུྃ་ཧྲཱིཿ ཞེས་རྩ་སྔགས་བྱེ་བ༔ ལས་སྔགས་འབུམ་ཐེར་རོ༔ ཤམ་བུ་རྣམས་ནི་ཁྲི་ཚོ་དག་ཏུ་འདོན༔ དེ་ལྟར་བསྒྲུབས་པས་འཇིག་རྟེན་དབང་ཕྱུག་གི༔ ལྷ་ཞལ་མཇལ་ཞིང་གོ་འཕང་ཐོབ་པར་འགྱུར༔ ས་མ་ཡ༔ ཞི་བའི་རྩ་སྔགས་ལ༔ ཉོན་མོངས་བདུད་བཞི་དུག་ལྔ་ལས་གྱུར་པའི་བག་ཆགས་ངན་པ་དང་ནད་གདོན་སྡིག་སྒྲིབ་ཐམས་ཅད་ཞི་བར་གྱུར་ཅིག༔
ཨོཾ་ཤཱནྟིཾ་ཀུ་རུ་ཡེ་སྭཱ་ཧཱ༔ རྒྱས་པ་ལ༔ ཡེ་ཤེས་ལྔ་དང་རྩ་རླུང་ཐིག་ལེ་ཐམས་ཅད་རྒྱས་ཤིང་ཚེ་བསོད་ནམས་ཐམས་ཅད་འཕེལ་བར་གྱུར་ཅིག༔ ཨོཾ་པུཥྚིཾ་ཀུ་རུ་ཡེ་སྭཱ་ཧཱ༔ དབང་ལ༔ སྣང་བ་དབང་དུ་འདུས་ཤིང་སྣང་སྲིད་ལྷ་སྲིན་སྡེ་བརྒྱད་ཐམས་ཅད་བྲན་དུ་འབྱུང་བར་གྱུར་ཅིག༔ ཨོཾ་པ་ཤཾ་ཀུ་རུ་ཡེ་སྭཱ་ཧཱ༔ དྲག་པོ་ལ༔ སྔོན་ལས་འཕྲལ་རྐྱེན་དང་བྱང་ཆུབ་སྒྲུབ་པ་ལ་བར་དུ་གཅོད་པའི་བདུད་ཐམས་ཅད་ཚར་གཅོད་པར་གྱུར་ཅིག༔ ཧཱུྃ་མཱ་ར་ཡ་ཕཊ྄ཿ
ཅེས་ལས་བཞི་རིམ་བཞིན་ཤེས་པར་བྱའོ༔ ས་མ་ཡ༔ དེ་ལྟར་སྔགས་ཕྲེང་རྣམས་ལུ་གུ་རྒྱུད་སྦྲེལ་བ་ལྟར་འཕྲོས་ནས་བུམ་པའི་ལྷ་ལ་ཕོག་སྟེ་ཐུགས་དམ་གྱི་རྒྱུད་བསྐུལ་བར་བསམ༔ སྐབས་སུ་ཛཔ྄་བསྐུལ་ནི༔ ཧཱུྃ༔ ཡང་གསང་བླ་མེད་ཐུགས་དམ་གཅིག་བསྡུས་པ༔ བྱིན་རླབས་གཏེར་ཆེན་ཐུགས་རྗེའི་བདག་ཉིད་མཆོག༔ འཇིག་རྟེན་དབང་ཕྱུག་འཁོར་འདས་ཟིལ་གནོན་གྱི༔ ཡོངས་རྫོགས་འདུས་པའི་དཀྱིལ་འཁོར་ལྷ་ཚོགས་རྣམས༔ རྨད་བྱུང་ཏིང་འཛིན་འཛབ་ཀྱིས་རྒྱུད་བསྐུལ་ལ༔
སྐུ་གསུང་ཐུགས་མཆོག་དངོས་གྲུབ་དེང་འདིར་སྩོལ༔ ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ་ཧྲཱིཿ ཧཱུྃ༔ ཀ་དག་རང་བྱུང་ཆོས་སྐུ་ངོ་མཚར་ཆེ༔ རང་རིག་ལྷན་སྐྱེས་གཉུག་མའི་ལྷ་ཞལ་མཇལ༔ བདེ་གསལ་མི་རྟོག་འཛིན་མེད་ལྷག་གེ་བ༔ ཆོས་སྐུ་སྣང་མཐའ་ཀུན་བཟང་ལོགས་ན་མེད༔ ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ༔
ཨོཾ་བྷི་དྷྭ་སྭ་བྷཱ་དྷརྨ་ཧཱུྃ༔ ཧཱུྃ༔ མ་སྐྱེས་ཀློང་ནས་རྟོག་མེད་འགྱུ་བ་ཡི༔ གྲགས་སྟོང་ངོ་བོ་ཟང་ཐལ་ལམ་གྱིས་རྟོགས༔ སྟོང་གསལ་དབྱེར་མེད་མ་བཅོས་ས་ལེ་ཧྲིག༔ འཕགས་མཆོག་སྤྱན་རས་གཟིགས་དབང་ལོགས་ན་མེད༔ ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ་ཧྲཱིཿ ཨོཾ་ཛྙཱ་ན་ལོ་ཀི་ཤྭ་ར་ཧཱུྃ༔ ཧཱུྃ༔
སྣ་ཚོགས་སྒྱུ་མའི་ཆོ་འཕྲུལ་དྲྭ་བའི་གར༔ ཇི་བཞིན་མཁྱེན་པའི་རིག་པ་སོ་མར་གནས༔ ཤར་གྲོལ་ངོ་བོ་འཛིན་མེད་རྗེན་ནེ་བ༔ སངས་རྒྱས་སྤྲུལ་སྐུ་བྱང་སེམས་ལོགས་ན་མེད༔ ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ་ཧྲཱིཿ ཨོཾ་སངྒཱ་བོ་དྷི་ཀུནྡྷ་ཧཱུྃ༔ ཧཱུྃ༔ མ་འགགས་རྩལ་ཆེན་དབང་པོའི་གཞུ་ལྟ་བུ༔ ཤར་བའི་རང་བཞིན་ནམ་མཁའི་དཀྱིལ་འཁོར་ལྟར༔
གསལ་ལ་རིས་མེད་མཐའ་གཉིས་ངོ་བོ་སྟོང་༔ ལེགས་པར་རྟོགས་མཛད་དྲན་རིག་སྐྱེས་བུའི་མཆོག༔ དབྱིངས་ཀྱི་རང་བཞིན་གཞལ་བའི་ཡུལ་ལས་འདས༔ དཔག་ཡས་ཁྱོན་གྱི་བཀོད་པ་ལྷུག་པར་རྫོགས༔ སྨྲ་བརྗོད་བྲལ་བའི་དམིགས་མེད་རྒྱུན་གྱིས་ཕྱུག༔ ཅི་བཞིན་མཁྱེན་པའི་དགྱེས་མཛད་རང་རིག་སེམས༔ འཁོར་འདས་ཟིལ་གནོན་དཀྱིལ་འཁོར་ལོགས་ན་མེད༔ ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ་ཧྲཱིཿ ཨོཾ་ཨཱརྻ་ལོ་ཀི་ཤྭ་ར་ཌཱཀྐི་ཧ་རི་ནི་ས་ཧྲྀ་ད་ཡ་བཛྲ་ས་མ་ཡ་སིདྡྷི་ཕ་ལ་ཧཱུྃ༔
ཞེས་སྐུ་གསུམ་རང་བྱུང་ལྷན་སྐྱེས་ཀྱི་ངང་ལ་སྙིང་པོ་གྲགས་སྟོང་བསམ་བློ་བྲལ་བར་རང་རིག་ལྟ་བའི་རྣལ་འབྱོར་གྱིས་ཤུགས་ལ་བཟླས༔ སྒྲུབ་པ་བྱ་ན་ཐུན་གཏོར་འབུལ༔ རྒྱུན་མཆོད་དང་ཆོ་ག་ཡིན་ན་མེད་ཀྱང་རུང་༔ སྤྲོ་ན་གཏོར་སྣོད་དུ་ཐུན་གཏོར་བཞག་ལ༔ ཧཱུྃ༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་གསང་བའི་ལྷ་ཚོགས་འཁོར་བཅས་ལ༔ ཐུགས་དམ་བསྐུལ་ཕྱིར་རྒྱན་ལྡན་མཆོད་པ་བཞེས༔ འགྲོ་ཀུན་བྱང་ཆུབ་ཐོབ་པའི་ཕྲིན་ལས་མཛོད༔ ཞེས་ཐུན་གཏོར་འབུལ༔
ས་མ་ཡ༔ དེ་ནས་ཚོགས་བྱ་བ་ནི༔ ཆུ་གཙང་གིས་བྲན་ཞིང་ཨོཾ་ཨཱཿཧཱུྃ་གིས་བྱིན་གྱིས་བརླབ༔ རྃ་ཡྃ་ཁྃ་ ཞེས་ལན་གསུམ་གྱིས་སྦྱང་༔ དང་པོ་བྱིན་གྱིས་བརླབ་པ་ནི༔ ཨོཾ་ཨཱཿཧཱུྃ༔ ལན་གསུམ་བརྗོད༔ ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄ཿ ཨོཾ་སྭ་བྷཱ་ཝ་ཤུདྡྷ་སརྦ་དྷརྨ་སྭ་བྷཱ་ཝ་ཤུདྡྷོ་ཧཾ༔ སྟོང་པ་ཉིད་དུ་གྱུར༔
སྟོང་པའི་ངང་ལས་ཚོགས་གཞོང་བྷནྡྷ་ལྕང་ལོ་ཅན་ཡངས་ཤིང་རྒྱ་ཆེ་བའི་ནང་དུ༔ ག་ཎ་ཚོགས་ཀྱི་མཆོད་པ་ནམ་མཁའི་ཁྱོན་ལྟར་ཁེངས་པའི་རང་བཞིན་དུ་གྱུར༔ ཨོཾ་སརྦ་དྲ་བྱཾ་བྷི་ཤོ་དྷ་ཡ་བྷྱོ་བྷི་ཤོ་སྥ་ར་ཎ་མེ་གྷ་ཨཱཿཧཱུྃ༔ གཉིས་པ་སྤྱན་འདྲེན་པ་ནི༔ སྤོས་དུད་ཕྱུར་ཞིང་༔ ཧཱུྃ༔ འོག་མིན་ཀློང་ཡངས་ཕྱོགས་བཅུའི་དཀྱིལ་འཁོར་ནས༔ ཀུན་བཟང་སྣང་མཐའ་ཆོས་སྐུའི་ལྷ་ཚོགས་རྣམས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ རང་བྱུང་ལྷུན་གྲུབ་འོད་ལྔའི་ཕོ་བྲང་ནས༔
འཁོར་འདས་ཟིལ་གནོན་ལོངས་སྐུ་ལྷ་ཚོགས་རྣམས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ སྣ་ཚོགས་མ་འགགས་དྲྭ་བའི་ཕོ་བྲང་ནས༔ སྤྲུལ་སྐུ་རིག་འཛིན་པད་འབྱུང་ལྷ་ཚོགས་རྣམས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ སྐུ་གསུང་ཐུགས་ཡོན་ལྔ་ལྡན་ཞིང་ཁམས་ནས༔ ཐུགས་རྗེ་ཆེན་པོ་རིགས་བཞི་ཡབ་ཡུམ་རྣམས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ རྣམ་ཐར་བཞི་ལྡན་ཚད་མེད་ཕོ་བྲང་ནས༔ རིགས་བཞི་སྒོ་མ་ཌཱཀྐིའི་ཚོགས་བཅས་རྣམས༔
ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ ངོ་མཚར་བཀོད་པ་ལྷུན་གྲུབ་ཕོ་བྲང་ནས༔ བཀའ་སྡོད་སྲུང་མ་དམ་ཅན་གཏེར་བདག་རྣམས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ ཞི་རྒྱས་དབང་དྲག་ཕྲིན་ལས་ལྷ་ཚོགས་རྣམས༔ དབུ་སྐྲ་ཐོར་ཚུགས་ཅོད་པན་པུ་རུ་རུ༔ ཌཱ་རུ་ཅང་ཏེའུ་གཡེར་ཁ་སི་ལི་ལི༔ རུས་པའི་རྒྱན་ལྡན་གར་ཐབས་ཤིགས་སེ་ཤིག༔ སྣང་གླུ་བརྡ་སྐད་ལྡེམ་འགྲོས་ཁྱུགས་སེ་ཁྱུག༔ ཐུགས་རྗེའི་ནུས་རྩལ་བྱིན་རླབས་ཤ་ར་ར༔
ཚོགས་ལ་གཤེགས་ཤིང་གནས་འདིར་བྱིན་ཆེན་ཕོབ༔ དབང་བཞི་བསྐུར་ལ་མཆོག་ཐུན་དངོས་གྲུབ་སྩོལ༔ ཨོཾ་བཛྲ་ས་མཱ་ཡ་ཕཻཾ་ཕཻཾ་ཛ་ཛཿ ཨ་བེ་ཤ་ཡ་སཏྭཾ༔ གསུམ་པ་ཚོགས་མཆོད་འབུལ་བ་ནི༔ ཧཱུྃ༔ བླ་མ་ཡི་དམ་མཁའ་འགྲོ་དམ་ཅན་དང་༔ ཆོས་སྐྱོང་གཏེར་སྲུང་དཀྱིལ་འཁོར་སྐྱོང་མཛད་པ༔ འདོད་ཡོན་ལོངས་སྤྱོད་ཞལ་ཟས་ཚོགས་ཀྱིས་མཆོད༔ བཞེས་ནས་དབང་དང་དངོས་གྲུབ་དེང་འདིར་སྩོལ༔
ཨོཾ་ཨཱཿཧཱུྃ༔ ག་ཎ་ཙཀྲ་ས་པ་རི་ཝཱ་ར་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ བཞི་པ་བསྐང་བ་བྱ་བ་ནི༔ ཧཱུྃ༔ ཕྱི་ནང་དམ་རྫས་སྤྱན་གཟིགས་མཆོད་པའི་སྤྲིན༔ དངོས་སུ་བཤམས་ཤིང་བློ་ཡིས་སྤྲུལ་པའི་ཚོགས༔ སྟོང་གསུམ་ཁྱོན་ལྟར་ཁེངས་པའི་ཡིད་འཕྲོག་རྫས༔ སྣ་ཚོགས་མཆོད་སྤྲིན་ཀུན་ཚང་རྒྱ་མཚོ་འདིས༔ འཁོར་འདས་ཟིལ་གནོན་དཀྱིལ་འཁོར་ཐུགས་དམ་བསྐང་༔ ཧཱུྃ༔
ཀ་དག་ཟང་ཐལ་ཆོས་དབྱིངས་ངོ་བོ་ཉིད༔ རིགས་བདག་འོད་དཔག་མེད་ཀྱི་ཐུགས་དམ་བསྐང་༔ མ་འགགས་ཟང་ཐལ་ལོངས་སྤྱོད་རྫོགས་པའི་སྐུ༔ ལོངས་སྐུ་སྤྱན་རས་གཟིགས་ཀྱི་ཐུགས་དམ་བསྐང་༔ མ་བཅོས་སྤྲོས་བྲལ་གནས་ལུགས་ངོ་བོ་ཉིད༔ སྤྲུལ་སྐུ་ཡབ་ཡུམ་རིགས་བཞིའི་ཐུགས་དམ་བསྐང་༔ ཚད་མེད་བཞི་ལྡན་རྣམ་ཐར་ལམ་འབྱེད་པ༔ རིགས་བཞི་སྒོ་མ་རྣམས་ཀྱི་ཐུགས་དམ་བསྐང་༔ དཀྱིལ་འཁོར་སྲུང་ཞིང་མུ་རན་སྐྱོང་མཛད་པ༔ ཡོངས་རྫོགས་ལྷ་ཚོགས་རྣམས་ཀྱི་ཐུགས་དམ་བསྐང་༔
ཧཱུྃ༔ བསྐང་དུ་མེད་དེ་སྐྱེ་མེད་གཞི་ཡི་བསྐང་༔ མཆོད་དུ་མེད་དེ་འགག་མེད་ལམ་གྱི་མཆོད༔ སྦྱོར་དུ་མེད་དེ་ཟུང་འཇུག་རོ་གཅིག་སྦྱོར༔ བསྒྲལ་དུ་མེད་དེ་འཁོར་འདས་གཉིས་མེད་སྒྲོལ༔ བཤགས་སུ་མེད་དེ་བླང་དོར་བྲལ་བར་བཤགས༔ བརྗོད་དུ་མེད་དེ་རང་བྱུང་ཆེན་པོར་གསལ༔ བཅོལ་དུ་མེད་དེ་ཁམས་གསུམ་སྟོངས་པར་མཛོད༔ ལྔ་པ་བཤགས་པ་ནི༔ ཧོཿ
ཚོགས་ཀྱི་ཉེས་སྐྱོན་མ་རིག་བླང་དོར་རྣམས༔ རོ་གཅིག་ལྟ་བ་ཟག་མེད་ཏིང་འཛིན་གྱིས༔ གཟུང་འཛིན་དགག་སྒྲུབ་ཉམས་ཆག་སྐྱོན་གྱི་ཚོགས༔ བདག་གཞན་གཉིས་མེད་ཡེ་གྲོལ་ངང་ལ་བཤགས༔ ཞེས་ཡི་གེ་བརྒྱ་པ་བཟླས་ཏིང་ངེ་འཛིན་གྱི་ངང་ལ་མ་བཅོས་བཟོ་མེད་ཤེས་པས་བཤགས༔ དྲུག་པ་ཐ་མ་བསྒྲལ་བ་ནི༔ ཚོགས་ཀྱི་ཐ་མ་གཏོར་སྣོད་དུ་བཞག༔ ན་མོ༔ མཆོག་གསུམ་རྩ་བ་གསུམ་དང་ཕྱག་རྒྱ་སྔགས་དང་ཏིང་ངེ་འཛིན་རྣམས་ཀྱི་བདེན་པས་གནོད་བྱེད་དགྲ་བགེགས་འབྱུང་པོ་ཐམས་ཅད་ཚོགས་ཐ་མའི་ལིངྒ་འདི་དང་གཉིས་སུ་མེད་པར་ཁུག་ཅིག༔ ཨོཾ་བཛྲ་ཨངྐུ་ཤ་ཡ་དགྲ་བགེགས་ནྲྀ་ཏྲི་མཱ་ར་ཡ་ཛ་ཛཿ
བདུན་པ་ཕུར་བུ་ཐོགས་ལ༔ ཧཱུྃ༔ ཀ་དག་ཆོས་སྐུའི་ཐུགས་ཀ་ནས༔ གཟི་བྱིན་ཐུགས་རྗེའི་ས་བོན་འཕྲོས༔ གནས་འགྱུ་དྲན་རིག་ཕུར་བུ་འདི༔ ཁྱབ་བརྡལ་གཉུག་མའི་ངང་གིས་བསྒྲིལ༔ རྩོལ་བ་གཞོམ་པའི་སྟོབས་ཀྱིས་འདེབས༔ སྒྲོལ་ཅིག་མ་རིག་བདུད་ལ་ཡ༔ གཏུབ་བོ་དུག་ལྔ་དབྱིངས་སུ་སྒྲོལ༔ ཡེ་ཤེས་ཆེན་པོའི་ལས་མཛོད་ཅིག༔
ཨོཾ་བཛྲ་ཀཱི་ལ་ཡ་ཧ་ལ་པཉྩ་མཱ་ར་ཡ་རྦད་རྦད༔ བརྒྱད་པ་གཏུབ་ཅིང་འབུལ་བ་ནི༔ ཧོཿ བློ་འདས་ཁྱོན་ལྟར་ཡངས་པའི་ཞལ་ཕྱེས་ཤིག༔ རྒྱུད་དྲུག་དུག་ལྔ་བསྒྲལ་བའི་ཤ་ཁྲག་འབུལ༔ ཨ་འཐས་འཁྱམས་པའི་སེམས་ཅན་མ་ལུས་པ༔ བྱང་ཆུབ་འཐོབ་ཕྱིར་དགྱེས་པར་བཞེས་སུ་གསོལ༔ ཨོཾ་ཨཱཿཧཱུྃ༔ གུ་རུ་དྷེ་ཝ་ཌཱཀྐི་ནཱི་སརྦ་ས་མ་ཡ་ཨི་དཾ་བྷ་ལིངྟ་མ་ཧཱ་མཱཾ་ས་ཙིཏྟ་རཀྟ་གོ་རོ་ཙ་ན་བ་སུ་ཏ་ཁཱ་ཧི༔ དགུ་པ་ཚོགས་ལ་རོལ་པ་ནི༔
ཧོཿ རྡོ་རྗེ་རྒྱལ་པོ་དགོངས་སུ་གསོལ༔ དངོས་གྲུབ་འབྱུང་བའི་རྫས་ཆེན་མཆོག༔ རྨད་བྱུང་ཡོན་ཏན་ཀུན་ཚང་འདི༔ འདིར་འདུས་ཡ་མཚན་གནང་བར་སྩོལ༔ རྡོ་རྗེ་སློབ་དཔོན་གྱིས༔ ཧོཿ གཟིགས་ཤིག་གསང་གསུམ་བླ་མེད་ཆོས༔ རོ་གཅིག་ཏིང་འཛིན་ཟས་མཆོག་འདི༔ བཟང་ངན་བླང་དོར་བྲལ་བར་སྤྱོད༔
རྟོག་མེད་ཡེ་ཤེས་ཨ་ལ་ལ་ཧོཿ ཞེས་ཚོགས་ལ་རོལ་ཞིང་དགའ་སྟོན་དགྱེས་ཚུལ་རྒྱ་ཆེ་བར་བྱ༔ བཅུ་པ་ལྷག་མ་འབུལ་བ་ནི༔ ཧཱུྃ༔ དང་པོའི་ཕུད་བདག་བླ་མ་ཡི་དམ་ལྷ༔ བར་དུ་ཚོགས་ལ་མ་སྲིང་མཁའ་འགྲོ་དགྱེས༔ ཐ་མ་ལྷག་སྡུད་དབང་ཕྱུག་ལངྐ་གིང་༔ དཀྱིལ་འཁོར་མུ་རན་སྐྱོང་བའི་དམ་ཚིག་ཅན༔ ལ་ལ་དབྱིངས་ཕྱུག་ཡེ་ཤེས་མཁའ་འགྲོའི་ཚུལ༔ ལ་ལ་དམ་ཚིག་མཁའ་འགྲོ་ཤ་ཟའི་ཚུལ༔
ལ་ལ་སྨན་མོ་དུར་ཁྲོད་མ་མོའི་ཚུལ༔ ལ་ལ་བུད་མེད་རྒས་ཤིང་འཁོགས་པའི་ཚུལ༔ ལ་ལ་མདངས་ལྡན་སྨན་ཤར་བཙུན་མོའི་ཚུལ༔ ལ་ལ་ཡིད་འོང་མཛེས་ལྡན་བྲན་མོའི་ཚུལ༔ ལ་ལ་འདོད་སྲེད་སྨད་ཚོང་ནག་མོའི་ཚུལ༔ ལ་ལ་སྲིན་མོ་དུར་ཁྲོད་འདྲེ་མོའི་ཚུལ༔ ལ་ལ་འབར་མ་ཡམས་བདག་མ་མོའི་ཚུལ༔ ལ་ལ་གཅན་སྤྱང་དུར་བྱ་ཤ་རྔམ་ཚུལ༔ སྐུ་མདོག་མ་ངེས་དོན་ལ་ཆོས་སྐུ་ཡི༔ ཀློང་ལས་སྤྲུལ་པའི་མ་སྲིང་ཕྲ་མེན་མ༔
གནས་བཟང་དུར་ཁྲོད་འགྲིམ་ཞིང་རོ་ལ་ཟ༔ སྐྱེམས་བཟང་རཀྟ་འཐུང་ཞིང་རྒྱུ་མ་འདྲེན༔ གོས་བཟང་གཡང་གཞི་གྱོན་ཞིང་བྷནྡྷ་ཐོགས༔ རྣལ་འབྱོར་དྲོད་ཉུལ་རྟོགས་པའི་སྟངས་བྱེད་མ༔ སྒྱུ་འཕྲུལ་དབང་གིས་མི་བཟད་སྐུར་སྟོན་ཚོགས༔ དཀྱིལ་འཁོར་སྐྱོང་བའི་སྲུང་མ་དམ་ཚིག་ཅན༔ ལྷག་མ་བཀའ་ཡི་ཕ་འབབ་འདི་བཞེས་ལ༔ སྔོན་ཚེ་སློབ་དཔོན་པདྨའི་བཀའ་བཞིན་དུ༔ དགྲ་བགེགས་སྒྲོལ་ཞིང་བསྟན་པའི་བྱ་ར་མཛོད༔ ཨོཾ་མ་མོ་མ་ཏྲི་རེ་མ་ཏི་མུ་ཁ་ལི་ཙཎྜི་མ་བྷཀྵ་སི་ཨི་དཾ་བྷ་ལིངྟ་ཁ་ཁ་ཁཱ་ཧི༔
དང་པོ་ཐུགས་དམ་བསྐུལ་བ་ནི༔ ཧཱུྃ༔ མི་མངོན་ཡེ་ཤེས་དབྱིངས་ཀྱི་ཕོ་བྲང་ནས༔ ཐུགས་རྗེའི་མངའ་བདག་སྟོབས་བཅུ་འགྱེད་པའི་ལྷ༔ ཐོག་མའི་སངས་རྒྱས་ཀུན་བཟང་སྣང་མཐའ་ཡས༔ རོལ་པ་ལས་བྱུང་འཕགས་མཆོག་སྤྱན་རས་གཟིགས༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་གསང་བའི་ལྷ་ཚོགས་མ་ལུས་ཀུན༔ རང་བཞིན་དབྱིངས་ནས་ཐུགས་རྗེས་སྐུར་བཞེངས་ཤིག༔ བདུད་བཞི་ཉོན་མོངས་འདུལ་བའི་དུས་ལ་བབ༔
བདག་འཛིན་རུ་ཏྲ་འཇོམས་པའི་དུས་ལ་བབ༔ དུག་ལྔའི་དམག་དཔུང་བཟློག་པའི་དུས་ལ་བབ༔ མ་དག་རིགས་དྲུག་འདྲེན་པའི་དུས་ལ་བབ༔ འཁོར་བའི་ས་བོན་སྐེམ་པའི་དུས་ལ་བབ༔ སྲིད་འཁོར་སྐྱེ་སྒོ་གཅོད་པའི་དུས་ལ་བབ༔ བསྐུལ་ལོ་ཐུགས་རྗེའི་ལྕགས་ཀྱུའི་རྩལ་ཕྱུངས་ཤིག༔ དུ་མ་རོ་གཅིག་གཏོར་མ་འདི་བཞེས་ལ༔ ཁམས་གསུམ་སྟོང་ཞིང་སྡུག་བསྔལ་བྱང་གྱུར་ནས༔ བླ་མེད་འབྲས་བུ་ཐོབ་པའི་ཕྲིན་ལས་མཛོད༔ ཨོཾ་སརྦ་ཏ་ཐཱ་ག་ཏ་ཡ་བོ་དྷི་ཙིཏྟ་ས་མ་ཡ་ཨི་དཾ་བྷ་ལིངྟ་ཁཱ་ཧིཿ
གཉིས་པ་ཆད་མདོ་བྱ་བ་ནི༔ རྔ་རོལ་ཆེམ་པའི་སྒྲ་འབིར་ཞིང་༔ ཧཱུྃ༔ སྔོན་ཚེ་འདས་དུས་བསྐལ་པའི་དང་པོ་ལ༔ འོག་མིན་འཐུག་པོ་བཀོད་པའི་གནས་མཆོག་ཏུ༔ ཐོག་མའི་སངས་རྒྱས་དབྱིངས་ཕྱུག་ཡབ་ཡུམ་གཉིས༔ རིས་མེད་ཆོས་སྐུའི་དཀྱིལ་འཁོར་ཞལ་ཕྱེ་ཚེ༔ དུག་ལྔ་ཟིལ་གནོན་འགྱུ་བས་ཁས་བླངས་བཞིན༔ རང་རིག་ལྟ་བའི་གཏོར་མ་འདི་བཞེས་ལ༔ དབྱིངས་རིག་ཟང་ཐལ་ཕྲིན་ལས་འགྲུབ་པར་མཛོད༔
དེ་འོག་ཙིཏྟ་རི་བོ་ཏཱ་ལ་རུ༔ སྤྱན་རས་གཟིགས་དབང་དབྱངས་ཅན་རིག་མ་གཉིས༔ རྩལ་སྣང་ལོངས་སྐུའི་དཀྱིལ་འཁོར་ཞལ་ཕྱེ་ཚེ༔ ཕྱི་ནང་རོ་གཅིག་ཚོགས་དྲུག་ཁས་བླངས་བཞིན༔ ཀུན་ཏུ་ཤེས་པའི་གཏོར་མ་འདི་བཞེས་ལ༔ ཀ་དག་ཁྲེགས་ཆོད་མངོན་པའི་ཕྲིན་ལས་མཛོད༔ དེ་འོག་བྲག་དམར་ཨཱརྻ་པ་གླིང་དུ༔ རིག་འཛིན་ཆེན་པོ་པད་འབྱུང་ཡབ་ཡུམ་གྱིས༔ སློབ་མའི་དྭངས་མ་སངས་རྒྱས་ཡེ་ཤེས་ལ༔ དཀྱིལ་འཁོར་བཀའ་གཏད་ཁ་བྱང་འབོགས་པའི་ཚེ༔
མ་སྲིང་སྲུང་མས་ཁས་བླངས་དམ་བཅས་བཞིན༔ མཐུན་རྫས་བརྒྱན་པའི་གཏོར་མ་འདི་བཞེས་ལ༔ བྱིན་ཆེན་ཐུགས་རྗེ་མངོན་པའི་ཕྲིན་ལས་མཛོད༔ དེ་འོག་ལྔ་བརྒྱ་དུས་ཀྱི་ཐ་མ་ལ༔ སྦས་ཡུལ་པདྨ་ཤེལ་ཕུག་གནས་མཆོག་ཏུ༔ རྩ་གསུམ་གླིང་པ་གསང་བའི་མཁའ་འགྲོ་གཉིས༔ འཁོར་འདས་ཟིལ་གནོན་དཀྱིལ་འཁོར་ཞལ་ཕྱེ་ཚེ༔ གཟའ་ཀླུ་གཏེར་སྲུང་ཁས་བླངས་དམ་བཅས་བཞིན༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ཟབ་ཆོས་བསྟན་པ་རྒྱས་པའི་ཕྲིན་ལས་མཛོད༔
ཧཱུྃ༔ ཐ་ཚིག་དམ་ལ་གནས་པ་ཡི༔ རིན་ཆེན་གཏེར་གྱི་སྲུང་མའི་ཚོགས༔ སྔོན་གྱི་ཁས་བླངས་མ་གཡེལ་བར༔ དམ་ཚིག་བཞིན་དུ་ཕྲིན་ལས་མཛོད༔ ཨོཾ་ཀྲོ་ཏ་ཀྲོ་ཏི་ཌཱཀྐ་ཌཱཀྐི་སརྦ་བྷ་ལིངྟ་ཁ་ཁ་ཁཱ་ཧི༔ གསུམ་པ་བརྟན་མ་སྐྱོང་བ་ནི༔ ཧཱུྃ༔ དབང་ཆེན་རྔམ་པའི་དཀྱིལ་འཁོར་དུ༔ དམ་ཚིག་བཀའ་ལ་བཞག་པ་ཡི༔
འཇིག་རྟེན་སྐྱོང་བའི་བརྟན་མ་སྨན༔ མ་སྲིང་ཡ་མ་བཅུ་གཉིས་པོ༔ སྣ་ཚོགས་མ་ངེས་རྟ་ལ་ཆིབས༔ ཕྱུང་རྡེག་མཚོན་ཆ་ཕྱག་ན་ཐོགས༔ ལྷབ་ལྷུབ་མང་པོའི་རྒྱན་དང་ལྡན༔ སིལ་སྙན་གཡེར་ཁའི་སྒྲ་ཆེན་སྒྲོག༔ རྒྱངས་གླུ་བཤུགས་སྒྲ་དི་རི་རི༔ དུར་ཁྲོད་གནས་བརྒྱད་ཉུལ་མཛད་མ༔ དམ་ཚིག་ཅན་གྱི་ཚོགས་ཁང་སྲུང་༔ དམ་ཉམས་དགྲ་བགེགས་ཆམ་ལ་འབེབས༔
བོད་ཁམས་སྐྱོང་མཛད་བཅུ་གཉིས་ཀྱིས༔ དམར་གྱི་གཏོར་མ་འདི་བཞེས་ལ༔ གདུག་པའི་དགྲ་བགེགས་ཆམ་ལ་ཕོབ༔ བཅོལ་བའི་ཕྲིན་ལས་འགྲུབ་པར་མཛོད༔ ཨོཾ་མ་མ་ཏིང་ཏིང་ཤག་ཤག་ལེ་ལེ་ཏཾ་ཏཾ་ཛ་ཛ་ཨི་དཾ་བྷ་ལིཾ་ཏ་ཁ་ཁ་ཁཱ་ཧི༔ བཞི་པ་དངོས་གྲུབ་བླང་བ་ནི༔ ཧཱུྃ༔ སྐྱེ་མེད་ཀློང་ཡངས་ཆོས་དབྱིངས་ཕོ་བྲང་ནས༔ འཁོར་འདས་ཟིལ་གནོན་རྩ་གསུམ་ལྷ་ཡི་ཚོགས༔ བྱིན་རླབས་ཐུགས་རྗེའི་སྤྲིན་ཆེན་རྒྱུད་བསྐུལ་ལ༔
འཆི་མེད་ཚེ་དཔལ་འཛད་མེད་ནོར་གྱིས་ཕྱུག༔ ཟབ་ཆོས་རྒྱས་ཤིང་སྙན་དང་གྲགས་པའི་གཏམ༔ ཁམས་གསུམ་དབང་སྡུད་མཐུ་སྟོབས་རྩལ་གྱི་མཆོག༔ སྒྲུབ་པའི་རིག་འཛིན་རྣལ་འབྱོར་བདག་ལ་སྩོལ༔ མཆོག་ཐུན་ཐོབ་ཅིང་དབང་བཞི་བསྐུར་དུ་གསོལ༔ ཨོཾ་གུ་རུ་རཏྣ་ཨཱརྻ་ལོ་ཀི་ཤྭ་ར་ཌཱཀྐི་ཧ་རི་ནི་ས་སརྦ་སིདྡྷི་ཕ་ལ་ཧོཿ དབང་བླང་ཞིང་དངོས་གྲུབ་ཞུ༔ ལྔ་པ་རྟ་བྲོ་བྱ་བ་ནི༔ ཧཱུྃ༔ སྔོན་ཚེ་དབང་ཆེན་མཁའ་དབྱིངས་སུ༔
ཁྲོ་རྒྱལ་འདུས་པའི་བྲོ་བརྡུངས་པས༔ མཚན་འཛིན་རུ་ཏྲ་རྩད་ནས་བཤིག༔ དེ་འོག་ཟིལ་གནོན་དཀྱིལ་འཁོར་དུ༔ རིགས་བཞི་གིང་ཆེན་བྲོ་བརྡུངས་པས༔ ལོག་ལྟ་བར་ཆོད་རྡུལ་དུ་བརླག༔ ད་ལྟ་རིག་འཛིན་སྔགས་འཆང་བྲོ༔ དམ་སྲི་བསྒྲལ་བའི་ཞིང་གདན་དུ༔ དྲག་སྔགས་ནུས་སྟོབས་བྲོ་རྡུང་ངོ་༔ གཡས་པ་ཟ་བྱེད་ཁྲོ་བོའི་བྲོ༔ གཡོན་པ་གསོད་བྱེད་མ་མོའི་བྲོ༔
གཉིས་མེད་ཧེ་རུ་ཀ་པའི་བྲོ༔ དུག་ལྔའི་བག་ཆགས་མགོ་ལ་ཆེམ༔ ནམ་ཡང་ལྡང་བར་མ་གྱུར་ཅིག༔ ཨོཾ་རུ་ཏྲ་སཏྭཾ་བྷ་ཡ་ནན༔ ཨ་མུ་ཀ་སཏྭཾ་བྷ་ཡ་ནན༔ ཧ་ལ་པཉྩ་སཏྭཾ་བྷ་ཡ་ནན༔ མཱ་ར་ཡ་སཏྭཾ་བྷ་ཡ་ནན༔
ཞེས་འཁྲབ་ཅིང་རྡོ་རྗེ་རྒྱ་གྲམ་གྱིས་མནན༔ དེ་ནས་གཏོར་གཞོང་ཁ་ཡར་སློང་ཞིང་མེ་ཏོག་འཐོར༔ དྲུག་པ་ཚེ་འགུགས་པ་ནི༔
མདའ་དར་དང་ཚེ་ཆང་ཐོགས་ལ༔ ཧཱུྃ༔ ཚེ་ཡི་བདག་པོ་འཆི་མེད་དབང་གི་ལྷ༔ དེང་འདིར་སྒྲུབ་པའི་རིག་འཛིན་བདག་ཅག་ལ༔ འཇའ་ལུས་རྡོ་རྗེ་ཚེ་ཡི་སྲོག་སྒྲུབ་ཅིང་༔ རིག་མ་མཁའ་འགྲོ་ཌཱཀྐི་མཆེད་ལྔ་ཡིས༔ སྟེང་འོག་ཕྱོགས་བཅུ་ཀུན་གྱི་བཅུད་བསྡུས་ལ༔ སྒྲུབ་པོའི་ལུས་ལ་འོད་དཔུང་ལྟེམ་གྱིས་ཐིམ༔ ཨོཾ་གུ་རུ་ཌཱཀྐི་ཨཱ་ཡུརྫྙཱ་ན་པདྨ་དྷ་ར་ཧྲཱི་སརྦ་སིདྡྷི་ཕ་ལ་ཧཱུྃ༔ ཞེས་དབང་བླང་ཞིང་ཚེ་དཔལ་ཐམས་ཅད་འདུས་པར་བསམ༔
བདུན་པ་བཀྲ་ཤིས་བྱ་བ་ནི༔ ཧཱུྃ༔ ཆོས་སྐུའི་བཀྲ་ཤིས་སྣང་མཐའ་འོད་མི་འགྱུར༔ ཀ་དག་རང་རིག་མངོན་གྱུར་བཀྲ་ཤིས་ཤོག༔ ལོངས་སྐུའི་བཀྲ་ཤིས་འཕགས་མཆོག་སྤྱན་རས་གཟིགས༔ འགྲོ་ཀུན་བྱང་ཆུབ་ཐོབ་པའི་བཀྲ་ཤིས་ཤོག༔ སྤྲུལ་སྐུའི་བཀྲ་ཤིས་རིག་འཛིན་པདྨ་འབྱུང་༔ ཚེ་རབས་གཏན་གྱི་སྐྱབས་སུ་བཀྲ་ཤིས་ཤོག༔ ཡི་དམ་བཀྲ་ཤིས་རྟ་མཆོག་དབང་གི་རྒྱལ༔ མཆོག་ཐུན་དངོས་གྲུབ་འབྱུང་བའི་བཀྲ་ཤིས་ཤོག༔
མཁའ་འགྲོའི་བཀྲ་ཤིས་དབྱངས་ཅན་མཚོ་རྒྱལ་མས༔ རྟེན་འབྲེལ་སྣ་ཚོགས་འཆར་བའི་བཀྲ་ཤིས་ཤོག༔ ཆོས་སྐྱོང་བཀྲ་ཤིས་ཀི་ཀང་རཱ་ཧུ་ལས༔ དགྲ་བགེགས་ཚར་བར་གཅོད་པའི་བཀྲ་ཤིས་ཤོག༔ གཏེར་སྲུང་བཀྲ་ཤིས་གསང་བ་འོད་ལྡན་མས༔ ཟབ་གཏེར་མཐར་ཕྱིན་རྒྱས་པའི་བཀྲ་ཤིས་ཤོག༔ ཟབ་རྒྱའི་བཀྲ་ཤིས་པདྨ་ཤེལ་གྱི་ཕུག༔ གནས་བརྟན་བྱིན་ཆེན་འབེབས་པའི་བཀྲ་ཤིས་ཤོག༔ ལོ་ཡི་བཀྲ་ཤིས་སྲ་བརྟན་ལྕགས་གླང་ལོ༔ བརྒྱུད་འཛིན་མི་གཡོ་བརྟན་པའི་བཀྲ་ཤིས་ཤོག༔
ཟླ་བའི་བཀྲ་ཤིས་སྤྲེའུ་བྱང་ཆུབ་ལོ༔ བཤད་སྒྲུབ་སྤེལ་བའི་ཡུལ་གླིང་བཀྲ་ཤིས་ཤོག༔ ཞག་གི་བཀྲ་ཤིས་ཉེར་ལྔ་ཆུ་ཚོད་རྟ༔ གེགས་མེད་མཐའ་རུ་ཕྱིན་པའི་བཀྲ་ཤིས་ཤོག༔ ཞལ་རྒྱས་བཀྲ་ཤིས་ཟླ་ཚེས་བཅུ་ཡི་ཉིན༔ སྔགས་བསྟན་གངྒཱའི་རྒྱུན་ལྟར་བཀྲ་ཤིས་ཤོག༔ བརྒྱད་པ་དཀྱིལ་འཁོར་བསྡུ་བ་ནི༔ ཧོཿ ཀློང་ཡངས་རྒྱལ་བ་རབ་འབྱམས་ལོངས་སྐུའི་ཞིང་༔ སྣ་ཚོགས་སྒྱུ་མ་ཆོ་འཕྲུལ་དཀྱིལ་འཁོར་ལྷ༔
རང་བྱུང་རང་ཤར་རིག་པའི་ཀློང་དུ་བསྡུ༔ སྐྱེ་མེད་ཀ་དག་ཟང་ཐལ་ངོ་བོར་ཨཱཿ ཞེས་པས་དཀྱིལ་འཁོར་བསྡུ༔ དགུ་པ་བསྔོ་བ་ནི༔ ཧོ༔ བསྔོ་བྱ་ཆོས་དབྱིངས་ཡེ་གྲོལ་ལྟ་བའི་ཀློང་༔ བསྔོ་བྱེད་གནས་ལུགས་དྲན་པ་རིག་པའི་རྒྱལ༔ བསྔོ་ཡུལ་འཁོར་འདས་བདག་གཞན་བློ་ལས་འདས༔ བསྔོ་འབྲས་ཀ་དག་མཐའ་བྲལ་ངང་དུ་བསྔོ༔ དམིགས་མེད་བསྔོ་བས་འཁོར་གསུམ་ཡོངས་དག་ཤོག༔
བཅུ་པ་སྨོན་ལམ་ནི༔ ཧོཿ བདག་འཛིན་རུ་ཏྲ་སྲིད་པའི་འཁྲུལ་འཁོར་གྱིས༔ མྱོང་བཞིན་འཁོར་བའི་སྡུག་བསྔལ་རིགས་དྲུག་ཚོགས༔ ལེགས་པར་སེལ་མཛད་ས་གསུམ་སྐྱེ་དགུའི་མཆོག༔ མགོན་མཛད་རྒྱལ་དབང་པདྨ་ཀཱ་ར་ཡི༔ གོ་འཕང་གྲུབ་སྟེ་དོན་གཉིས་མཐར་ཕྱིན་ནས༔ མ་འོངས་རྔ་ཡབ་དཔལ་རིའི་ཞིང་ཁམས་སུ༔ རིག་འཛིན་རྒྱལ་བའི་སྲས་སུ་འཁྲུངས་པར་ཤོག༔ ཅེས་བསྔོ་སྨོན་རྒྱས་པ་བྱ་ཞིང་༔
རྟེན་འབྲེལ་རྣམ་བཞིའི་སྒོ་ནས་བྱང་སེམས་རྒྱུད་དང་ལྡན་པར་བྱ༔ ས་མ་ཡ༔ ཨེ་མ༔ ཁོ་བོ་བདག་འདྲ་པདྨ་འབྱུང་གནས་ཀྱིས༔ མ་འོངས་བརྒྱུད་འཛིན་བོད་འབངས་སྐྱོབ་བྱེད་པའི༔ ཐར་ལམ་ཐེམ་སྐས་ཐུགས་རྗེའི་ལྕགས་ཀྱུའི་མཆོག༔ འཇིག་རྟེན་དབང་ཕྱུག་འཁོར་འདས་ཟིལ་གནོན་གྱི༔ སྒྲུབ་པའི་ལས་བྱང་སྙིང་ཐིག་ཟབ་མོའི་ཆོས༔ འབྲེལ་ཚད་དོན་ལྡན་སྙིང་གི་བྱང་བུ་འདི༔ དབང་གི་མཁའ་འགྲོ་ཡེ་ཤེས་མཚོ་རྒྱལ་དང་༔
གནུབས་ཀྱི་ལོ་ཙཱ་སངས་རྒྱས་ཡེ་ཤེས་རྩལ༔ གསང་བའི་ཌཱཀྐི་དྷེ་ཝ་དྷ་རར་གདམས༔ ད་ལྟ་སྤེལ་བའི་གནས་མིན་མ་འོངས་ལ༔ ཚེ་ལ་ལོང་མེད་ལྔ་བརྒྱ་ཐ་མའི་དུས༔ སེམས་ཅན་སྡུག་བསྔལ་མི་དགེའི་ལས་ལ་སྤྱོད༔ དགེ་བའི་འབྲས་བུ་དབེན་ཞིང་ཁྱད་དུ་གསོད༔ ཆོས་མེད་དྲེད་པོ་སྟོང་ལྟ་ཧམ་ཞིང་ཞེན༔ ལས་སུ་དམག་འཁྲུག་ཟས་སུ་ཤ་ཁྲག་སྤྱོད༔ གཏམ་དུ་རྫུན་སྨྲ་ངོ་ཚའི་ཁྲེལ་ཀྱང་བྲལ༔ དེ་བཞིན་མ་འོངས་ཉི་ཤུ་དུས་ཀྱི་རྟགས༔
ཅི་བཞིན་ཤར་ཏེ་ལོ་ཟླ་མཐུན་པའི་ཚེ༔ དྲང་སྲོང་རྒྱལ་པོ་ཀི་ཀང་རཱ་ཧུ་ལ༔ ཀླུ་སྨན་ཆེན་མོ་གསང་བ་འོད་ལྡན་གྱིས༔ ཟབ་ཆོས་སྙིང་ཐིག་འཁོར་འདས་ཟིལ་གནོན་འདི༔ མ་འོངས་ཐུགས་སྲས་པདྨའི་མིང་དང་སྤྲོད༔ དཔལ་གྱི་ཤེལ་ཕུག་མི་ནུབ་ཨ་ཐཾ་རྒྱ༔ སྐལ་མེད་ལག་ཏུ་མ་ཤོར་ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔
གསང་རྒྱ༔ གཏད་རྒྱ༔ ཐེམ་རྒྱ༔ མི་ནུབ་རྒྱ༔ བདག་འདྲ་ཨོ་རྒྱན་རྩ་གསུམ་གླིང་པས་ལྕགས་གླང་ལོར་སྤྲེལ་ཟླའི་ཉེར་ལྔ་ཉིན་ཁྲོམ་སུམ་བརྒྱ་སྐོར་དང་བཅས་ནས་གདན་དྲངས་ཤིང་༔ གསང་སྔགས་ཆོས་གླིང་དུ་ཤོག་སེར་ཌཱཀྐིའི་ཚོན་བཞི་པ་གཅིག་ནས་དག་པར་ཕབ་པ་དགེ་ལེགས་འཕེལ། སླར་ཡང་དཔལ་ལྡན་སྟག་ལུང་ཐང་པའི་གདན་ས་རི་བོ་ཆེར་ཞུ་དག་བགྱིས་སོ།། །། བདུད་རྩི་སྨན་མཆོད་མཆོག་གསུམ་པཉྩ་བཞུགས་སོ། ཨོཾ་ཨཱཿཧཱུྃ། ཀ་ནི་སྲིད་གསུམ་ཡངས་པ་ཐབས་ཀྱི་སྣོད། །
པཱ་ནི་ཤེས་རབ་རྩ་བརྒྱད་སྟོང་སྦྱར་རྫས། ། ལ་ནི་བདེ་སྟོང་ཟུང་འཇུག་འཆི་མེད་བཅུད། ། སོར་བཅུ་རིགས་ལྔ་ཡབ་ཡུམ་ངོ་བོ་ཉིད། ། སྦྱངས་སྤེལ་བསྒྱུར་ཞིང་བདུད་རྩི་སྨན་གྱི་མཆོད། ཧྲཱིཿ རིགས་ཀུན་ཁྱབ་བདག་ཆོས་སྐུ་སྣང་མཐའ་ཡས། ། རྒྱལ་བ་དགོངས་པ་བརྒྱུད་པའི་ཚོགས་རྣམས་ལ། ། སྨན་མཆོད་འབུལ་ལོ་གྲུབ་གཉིས་ཆར་འབེབས་སྩོལ། སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། རབ་འབྱམས་བདེ་གཤེགས་སྐུ་དངོས་སྤྱན་རས་གཟིགས། །
རིག་འཛིན་བརྡ་ཡི་བརྒྱུད་པ་ཐམས་ཅད་ལ། ། སྨན་མཆོད་འབུལ་ལོ་གྲུབ་གཉིས་ཆར་འབེབས་སྩོལ། སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། རྒྱལ་ཀུན་སྤྱི་གཟུགས་གྲུབ་དབང་པདྨ་འབྱུང༌། ། གང་ཟག་སྙན་ཁུང་བརྒྱུད་པའི་བླ་མ་ལ། ། སྨན་མཆོད་འབུལ་ལོ་གྲུབ་གཉིས་ཆར་འབེབས་སྩོལ། སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། ཨེ་ཝཾ་ཟབ་གསང་སྨིན་གྲོལ་གདམས་པའི་མཛོད། ། ཡེ་ཤེས་མཚོ་རྒྱལ་མཁའ་འགྲོ་གཏེར་བརྒྱུད་ལ། ། སྨན་མཆོད་འབུལ་ལོ་གྲུབ་གཉིས་ཆར་འབེབས་སྩོལ།
སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། སྐད་གཉིས་སྨྲ་བ་བུདྡྷ་ཛྙཱ་ནའི་མཚན། ། བཀའ་བབ་ཚིག་བརྒྱུད་མཆོག་གི་བརྒྱུད་པ་ལ། ། སྨན་མཆོད་འབུལ་ལོ་གྲུབ་གཉིས་ཆར་འབེབས་སྩོལ། སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། གཏེར་གླིང་མི་འཇིགས་མཆོག་གི་སྤྲུལ་སྐུ་སོགས། ། ཤོག་སེར་བརྒྱུད་པ་གསང་སྔགས་སྡོང་པོ་ལ། ། སྨན་མཆོད་འབུལ་ལོ་གྲུབ་གཉིས་ཆར་འབེབས་སྩོལ། སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། མཆོག་གསུམ་རྒྱལ་ཀུན་འདུས་པའི་ངོ་བོ་ཉིད། །
བཀའ་དྲིན་འཁོར་མེད་རྩ་བའི་བླ་མ་ལ། ། སྨན་མཆོད་འབུལ་ལོ་གྲུབ་གཉིས་ཆར་འབེབས་སྩོལ། སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། རིགས་དྲུག་འཁོར་ལོས་བསྒྱུར་བའི་རྒྱལ་པོ་ཆེ། ། བྱམས་མགོན་འཕགས་པ་སྤྱན་རས་གཟིགས་དབང་ལ། ། སྨན་མཆོད་འབུལ་ལོ་གྲུབ་གཉིས་ཆར་འབེབས་སྩོལ། སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། ཡེ་ཤེས་བཞི་པོ་མངོན་གྱུར་གྲུབ་པའི་གཟུགས། ། འགག་མེད་རྨད་བྱུང་རིགས་བཞི་ཡབ་ཡུམ་ལ། ། སྨན་མཆོད་འབུལ་ལོ་གྲུབ་གཉིས་ཆར་འབེབས་སྩོལ།
སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། ཚད་མེད་རྣམ་བཞི་བདེ་སྟོང་རོལ་པའི་རྩལ། ། ཡེ་ཤེས་སྒོ་སྐྱོང་ཌཱཀྐིའི་ཚོགས་རྣམས་ལ། ། སྨན་མཆོད་འབུལ་ལོ་གྲུབ་གཉིས་ཆར་འབེབས་སྩོལ། སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། བཀའ་གསང་ཡང་ཟབ་གཉན་པོའི་ལྡེ་མིག་འཛིན། ། གཟའ་ཀླུ་ལྷ་ཡི་བཙན་རྒོད་འཁོར་བཅས་ལ། ། སྨན་མཆོད་འབུལ་ལོ་གྲུབ་གཉིས་ཆར་འབེབས་སྩོལ། ། སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། གཞན་ཡང་སྣང་སྲིད་ཐམས་ཅད་འཕགས་པའི་སྐུ། །
སྒྲ་གྲགས་ཡིག་དྲུག་དྲན་རིག་སྤྱན་གཟིགས་ཚོགས། ། འཁོར་འདས་ཟིལ་གནོན་དཀྱིལ་འཁོར་ལྷ་ཚོགས་ལ། ། སྨན་མཆོད་འབུལ་ལོ་གྲུབ་གཉིས་ཆར་འབེབས་སྩོལ། ། སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། ། འབྲུ་གསུམ་ཡི་གེ་སྐུ་གསུམ་ས་བོན་མཚན། ། གནས་གསུམ་དབང་བསྐུར་མཆོག་གི་དངོས་གྲུབ་ཐོབ། ཀཱ་ཡ་ཝཱཀྐ་ཙིཏྟ་སིདྡྷི་ཧཱུྃ། ཐུགས་རྗེ་ཆེན་པོ་དཀྱིལ་འཁོར་ཁ་སྐོང་མཚམས་སྦྱར་དུ་ཨཱརྻའི་མིང་གིས་བྲིས་པའོ།། །། ཐུགས་རྗེ་ཆེན་པོ་འཁོར་འདས་ཟིལ་གནོན་ལས༔ རྒྱུད་བསྐང་རིན་ཆེན་ཆེན་ཕྲེང་བ་བཞུགས་སོ༔
འཇིག་རྟེན་དབང་ཕྱུག་སྐུ་ལ་འདུད༔ ས་མ་ཡ༔ བསྐང་བ་བྱ་བའི་རིམ་པ་ནི༔ མཆོད་རྫས་སྣ་ཚོགས་སྤྱན་གཟིགས་བཤམ༔ རོལ་མོ་དབྱངས་སྙན་དྲི་ཞིམ་བཅས༔ ཀུན་ཚང་འབྱོར་ལྡན་བགྱིས་ནས་སུ༔ སྐོང་བཤགས་ཆོ་གར་འབད་པར་བྱ༔ ས་མ་ཡ༔ དང་པོ་ཐུགས་དམ་བསྐང་ཕྱིར་སྤྱན་འདྲེན་པ་ནི༔ ཧཱུྃ་ཧྲཱིཿ
འོག་མིན་ཆོས་དབྱིངས་ལྷུན་གྲུབ་ཕོ་བྲང་ནས༔ ཆོས་སྐུ་སྣང་མཐའ་ལོངས་སྐུ་སྤྱན་རས་གཟིགས༔ ཐུགས་རྗེ་སྤྲུལ་སྐུ་སངས་རྒྱས་བྱང་སེམས་ཚོགས༔ དཀྱིལ་འཁོར་གསང་བའི་ལྷ་ཚོགས་མ་ལུས་ཀུན༔ ཐུགས་དམ་བསྐང་ཕྱིར་གནས་འདིར་གཤེགས་སུ་གསོལ༔ མི་ཤིགས་འཁོར་ལོ་པད་ཟླའི་གདན་ལ་བཞུགས༔ གདུང་ཤུགས་གུས་པའི་ཡིད་ཀྱིས་ཕྱག་འཚལ་བསྟོད༔ ཕྱི་ནང་གསང་བའི་མཆོད་སྤྲིན་རྒྱ་མཚོ་འདིས༔ སྐུ་གསུམ་དཀྱིལ་འཁོར་ལྷ་ཚོགས་ཐུགས་དམ་བསྐང་༔ ཉམས་ཆག་བསྐངས་ཤིང་དངོས་གྲུབ་སྩལ་དུ་གསོལ༔
ཧཱུྃ༔ ལྟ་བ་རང་རིག་ཀ་དག་མངོན་གྱུར་པའི༔ སྣང་མཐའ་འོད་དཔག་མེད་ཀྱི་ཐུགས་དམ་བསྐང་༔ མ་འགགས་རྩལ་ཆེན་ངོ་བོ་སོ་སོར་རྫོགས༔ ལོངས་སྐུ་སྤྱན་གཟིགས་ཡབ་ཡུམ་ཐུགས་དམ་བསྐང་༔ ཐུགས་རྗེས་ཐབས་མཁས་གང་འདུལ་དེར་སྟོན་མཆོག༔ ཧེ་རུ་ཀ་པ་སྤྲུལ་སྐུའི་ཐུགས་དམ་བསྐང་༔ ཧཱུྃ༔ ཞེ་སྡང་རྣམ་དག་དམྱལ་བའི་སྡུག་བསྔལ་འཇོམས༔ རྣམ་སྣང་སྤྱན་རས་གཟིགས་ཀྱི་ཐུགས་དམ་བསྐང་༔
ང་རྒྱལ་རྣམ་དག་ལྷ་ཡི་སྡུག་བསྔལ་འཇོམས༔ རཏྣ་སྤྱན་རས་གཟིགས་ཀྱི་ཐུགས་དམ་བསྐང་༔ འདོད་ཆགས་རྣམ་དག་མི་ཡི་སྡུག་བསྔལ་འཇོམས༔ པདྨ་སྤྱན་རས་གཟིགས་ཀྱི་ཐུགས་དམ་བསྐང་༔ ཕྲག་དོག་རྣམ་དག་ལྷ་མིན་སྡུག་བསྔལ་འཇོམས༔ ཀརྨ་སྤྱན་རས་གཟིགས་ཀྱི་ཐུགས་དམ་བསྐང་༔ གཏི་མུག་རྣམ་དག་བྱོལ་སོང་སྡུག་བསྔལ་འཇོམས༔ བུདྡྷ་སྤྱན་རས་གཟིགས་ཀྱི་ཐུགས་དམ་བསྐང་༔ སེར་སྣ་རྣམ་དག་ཡི་དྭགས་སྡུག་བསྔལ་འཇོམས༔ ཀུན་འདུས་སྤྱན་རས་གཟིགས་ཀྱི་ཐུགས་དམ་བསྐང་༔
ཧཱུྃ༔ ས་ཁམས་རྣམ་དག་མངལ་སྐྱེས་སྒོ་གཅོད་མ༔ ཡུམ་ཆེན་སངས་རྒྱས་སྤྱན་མའི་ཐུགས་དམ་བསྐང་༔ ཆུ་ཁམས་རྣམ་དག་སྒོང་སྐྱེས་སྒོ་གཅོད་མ༔ ཡུམ་ཆེན་མཱ་མ་ཀཱི་ཡི་ཐུགས་དམ་བསྐང་༔ མེ་ཁམས་རྣམ་དག་དྲོད་སྐྱེས་སྒོ་གཅོད་མ༔ ཡུམ་ཆེན་གོས་དཀར་མོ་ཡི་ཐུགས་དམ་བསྐང་༔ རླུང་ཁམས་རྣམ་དག་བརྫུས་སྐྱེས་སྒོ་གཅོད་མ༔ ཡུམ་ཆེན་དམ་ཚིག་སྒྲོལ་མའི་ཐུགས་དམ་བསྐང་༔ ཧཱུྃ༔
བྱམས་པ་ཚད་མེད་ཚོགས་ལམ་མཐའ་རུ་ཕྱིན༔ སྒོ་སྐྱོང་ལྕགས་ཀྱུ་དཀར་མོའི་ཐུགས་དམ་བསྐང་༔ སྙིང་རྗེ་ཚད་མེད་སྦྱོར་ལམ་མཐའ་རུ་ཕྱིན༔ སྒོ་སྐྱོང་ཞགས་པ་མ་ཡི་ཐུགས་དམ་བསྐང་༔ དགའ་བ་ཚད་མེད་མཐོང་ལམ་མཐའ་རུ་ཕྱིན༔ སྒོ་སྐྱོང་དམར་མོ་ལྕགས་སྒྲོག་ཐུགས་དམ་བསྐང་༔ བཏང་སྙོམས་ཚད་མེད་སྒོམ་ལམ་མཐའ་རུ་ཕྱིན༔ སྒོ་སྐྱོང་དྲིལ་བུ་ལྗང་མོའི་ཐུགས་དམ་བསྐང་༔ ཧཱུྃ༔ གཞན་ཡང་ཐུགས་དམ་བསྐང་བའི་དམ་རྫས་ནི༔
འཛམ་གླིང་དཔག་ཡས་ཁྱོན་ལྟར་འགེངས་པ་ཡི༔ ཕྱི་མཆོད་མེ་ཏོག་བདུག་སྤོས་མར་མེ་དང་༔ དྲི་ཆབ་ཞལ་ཟས་རོལ་མོ་སིལ་སྙན་དབྱངས༔ གཟུགས་སྒྲ་དྲི་རོ་རེག་བྱ་ཆོས་མ་དང་༔ གླུ་མ་གར་མ་སྒེག་མོ་ཕྲེང་འཛིན་མ༔ མཆོད་སྤྲིན་ལྷ་མོ་སྤྱན་གཟིགས་སྣ་ཚོགས་ཀྱིས༔ སྣང་མཐའ་འོད་དཔག་མེད་ཀྱི་ཐུགས་དམ་བསྐང་༔ སྤྱན་རས་གཟིགས་དབང་ཡབ་ཡུམ་ཐུགས་དམ་བསྐང་༔ སྤྲུལ་སྐུ་ཧེ་རུ་ཀ་པའི་ཐུགས་དམ་བསྐང་༔ རིགས་བཞི་འཇིག་རྟེན་དབང་ཕྱུག་ཐུགས་དམ་བསྐང་༔
འབྱུང་བཞི་ལྷ་མོ་རྣམས་ཀྱི་ཐུགས་དམ་བསྐང་༔ སྒོ་སྐྱོང་སྲུང་མ་འཁོར་བཅས་ཐུགས་དམ་བསྐང་༔ ཐུགས་དམ་བསྐང་ཞིང་ཉམས་ཆག་སེལ་གྱུར་ནས༔ བར་ཆད་བསལ་ཞིང་དངོས་གྲུབ་སྩལ་དུ་གསོལ༔ ཧཱུྃ༔ གཞན་ཡང་ཐུགས་དམ་བསྐང་བའི་དམ་རྫས་ནི༔ ནང་མཆོད་སྨན་གཏོར་རཀྟ་དབང་པོ་ལྔ༔ གསང་མཆོད་སྦྱོར་སྒྲོལ་བླ་མེད་མཆོད་པའི་སྤྲིན༔ ག་ཎ་ལོངས་སྤྱོད་མཆོད་པ་སྣ་ཚོགས་འདིས༔ སྣང་མཐའ་འོད་དཔག་མེད་ཀྱི་ཐུགས་དམ་བསྐང་༔
སྤྱན་རས་གཟིགས་དབང་ཡབ་ཡུམ་ཐུགས་དམ་བསྐང་༔ སྤྲུལ་སྐུ་ཧེ་རུ་ཀ་པའི་ཐུགས་དམ་བསྐང་༔ རིགས་བཞི་འཇིག་རྟེན་དབང་ཕྱུག་ཐུགས་དམ་བསྐང་༔ འབྱུང་བཞི་ལྷ་མོ་རྣམས་ཀྱི་ཐུགས་དམ་བསྐང་༔ སྒོ་སྐྱོང་སྲུང་མ་འཁོར་བཅས་ཐུགས་དམ་བསྐང་༔ ཐུགས་དམ་བསྐང་ཞིང་ཉམས་ཆག་སེལ་གྱུར་ནས༔ བར་ཆད་བསལ་ཞིང་དངོས་གྲུབ་སྩལ་དུ་གསོལ༔ ཧཱུྃ༔ གཞན་ཡང་ཐུགས་དམ་བསྐང་བའི་དམ་རྫས་ནི༔ དངོས་འབྱོར་སྣ་ཚོགས་སྣང་སྟོང་མཆོད་པའི་སྤྲིན༔
ཌཱ་དྲིལ་བླ་མེད་གྲགས་སྟོང་སོ་སོའི་སྐད༔ ཡིད་སྤྲུལ་བློ་བྲལ་ཁ་དོག་བརྗོད་ལས་འདས༔ དོན་དམ་གནས་ལུགས་རང་བྱུང་མཆོད་སྤྲིན་འདིས༔ སྣང་མཐའ་འོད་དཔག་མེད་ཀྱི་ཐུགས་དམ་བསྐང་༔ སྤྱན་རས་གཟིགས་དབང་ཡབ་ཡུམ་ཐུགས་དམ་བསྐང་༔ སྤྲུལ་སྐུ་ཧེ་རུ་ཀ་པའི་ཐུགས་དམ་བསྐང་༔ རིགས་བཞི་འཇིག་རྟེན་དབང་ཕྱུག་ཐུགས་དམ་བསྐང་༔ འབྱུང་བཞི་ལྷ་མོ་རྣམས་ཀྱི་ཐུགས་དམ་བསྐང་༔ སྒོ་སྐྱོང་སྲུང་མ་འཁོར་བཅས་ཐུགས་དམ་བསྐང་༔ ཐུགས་དམ་བསྐང་ཞིང་ཉམས་ཆག་སེལ་གྱུར་ནས༔
བར་ཆད་བསལ་ཞིང་དངོས་གྲུབ་སྩལ་དུ་གསོལ༔ ཧཱུྃ་བསྐང་དུ་མེད་དེ་སྐྱེ་མེད་ངང་དུ་བསྐང་༔ མཆོད་དུ་མེད་དེ་གཉིས་མེད་རོལ་པས་མཆོད༔ སྦྱོར་དུ་མེད་དེ་ཟུང་འཇུག་ངང་ལ་སྦྱོར༔ བསྒྲལ་དུ་མེད་དེ་ཡེ་ཤེས་ཆེན་པོར་སྒྲོལ༔ ཡེ་སྦྱོར་ཡེ་སྒྲོལ་ཆེན་པོའི་ཐུགས་དམ་བསྐང་༔ ཐུགས་དམ་བསྐངས་ཤིང་ཉམས་ཆག་བསལ་དུ་གསོལ༔ དེ་ནས་བཤགས་པ་ནི༔ ཧོཿ ཐུགས་རྗེའི་བདག་ཉིད་འཁོར་འདས་ཟིལ་གནོན་གྱི༔
དཀྱིལ་འཁོར་གསང་བའི་ལྷ་ཚོགས་དགོངས་སུ་གསོལ༔ བདག་ཅག་བག་མེད་དམ་འགལ་དབང་གྱུར་པའི༔ བསྐྱེད་རྫོགས་མ་གསལ་སྔགས་བཟླས་སྒྲ་ཟུར་ཉམས༔ མཆོད་རྫས་ཕུད་ཉམས་ལྷག་མ་ཕྲི་བ་དང་༔ ལོ་ཟླ་དུས་ཀྱི་སྐོང་བཤགས་མཆོད་པ་ཆད༔ སོ་ཐར་ཁས་བླངས་བསླབ་སྡོམ་དམ་ཚིག་ཉམས༔ སྦྱོར་བ་འདོད་སྲེད་སྒྲོལ་བ་ཞེ་སྡང་སྐྱེས༔ ཏིང་འཛིན་མ་རྟོགས་ཚོགས་དྲུག་འཁྲུལ་པར་འཁྱམས༔ ང་བདག་རུ་ཏྲས་བདག་གཞན་དགེ་བ་བཅོམ༔ རིགས་དྲུག་སེམས་ཅན་ཕ་མར་ཆགས་སྡང་བསགས༔
ཟང་ཟིང་རྒྱུ་ལ་དགེ་བཅུ་ཟོང་དུ་བཅུག༔ རང་འདོད་ཆེད་དུ་སངས་རྒྱས་སྐུ་ལ་སྨད༔ སྙན་གྲགས་འདོད་ཕྱིར་གསང་སྔགས་ཁྲོམ་དུ་གཏོར༔ རང་བསླུ་དཀོར་སྡུད་དགེ་འདུན་རིས་སུ་ཕྱེས༔ རྡོ་རྗེ་སློབ་དཔོན་དཀྱིལ་འཁོར་ཁས་བླངས་ཉམས༔ བག་མེད་དམ་འགལ་ལེ་ལོ་རྣམ་གཡེང་སོགས༔ མི་དགེའི་སྡིག་ལྟུང་ཅི་མཆིས་མཐོལ་ལོ་བཤགས༔ མཐོལ་བཤགས་བཟོད་གསོལ་མི་སྒྲིབ་ཚངས་པར་སྩོལ༔ ཅེས་ཡི་གེ་བརྒྱ་པ་བཟླས་ཤིང་ལྷག་ཆད་བཀང་བར་བྱ༔ ས་མ་ཡ༔
ཨེ་མ་བདག་འདྲ་པདྨ་འབྱུང་གནས་ཀྱིས༔ ཕྱི་རབས་སྐལ་ལྡན་ཆོས་བཞིན་སྤྱོད་པ་རྣམས༔ ལས་ཀྱི་དབང་གིས་བར་ཆད་བདུད་བཙན་པས༔ བཀའ་ཆད་འཁུ་ལྡོག་ཉམས་ཆག་ལས་གྱུར་ཏེ༔ དེ་དག་བསལ་ཞིང་དོན་གཉིས་མཐར་ཕྱིན་ཆེད༔ སྐོང་བཤགས་ཟབ་མོ་རིན་ཆེན་ཕྲེང་བ་བཞག༔ དབྱངས་ཅན་མཚོ་རྒྱལ་མི་བརྗེད་གཟུངས་ཀྱིས་ཟུངས༔ ད་ལྟ་སྤེལ་བའི་གནས་མིན་གཏེར་དུ་སྦོས༔ མ་འོངས་ཡང་མཐའ་ཉི་ཤུ་ལ་ཉེ་དུས༔ བོད་འབངས་བྱང་ཆུབ་ཐོབ་པའི་བཙས་སུ་བཞག༔
བཀའ་ཡི་རྒྱ་འདི་གཟའ་ཀླུ་རྣམས་ཀྱིས་སྲུངས༔ སྐལ་ལྡན་ཐུགས་ཀྱི་སྲས་དང་འཕྲད་པར་ཤོག༔ ལོག་ལྟ་བདུད་རིགས་ལག་ཏུ་མ་ཤོར་རྒྱ༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔
ཁོ་བོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་ལྕགས་གླང་ལོར་བྲག་གད་པདྨ་ཤེལ་ཕུག་ནས་གདན་དྲངས་ཤིང་གསང་སྔགས་ཆོས་གླིང་དུ་ཤོག་སེར་ནས་ཞལ་བཤུས་སོ།། །། ཐུགས་རྗེ་ཆེན་པོ་འཁོར་འདས་ཟིལ་གནོན་ལས༔ གཤིན་པོ་རྗེས་འཛིན་གྱི་ཁྲུས་ཆོག་བག་ཆགས་སྦྱོང་བྱེད་བཞུགས་སོ༔ ཐུགས་རྗེ་ཆེན་པོ་འཁོར་འདས་ཟིལ་གནོན་ལ་ཕྱག་འཚལ་ལོ༔ ས་མ་ཡ༔ གཤིན་པོ་རྗེས་འཛིན་བྱ་བ་ནི༔ དང་པོ་དཀྱིལ་འཁོར་ཡོངས་རྫོགས་བཏང་༔ ཐ་མ་ལས་སྦྱོར་བྱ་བ་ནི༔ བུམ་པ་མེ་ལོང་ཁྲུས་དར་དང་༔ རིགས་ལྔ་རྒྱལ་སྲིད་སྣ་བདུན་དང་༔
ཏིལ་དཀར་ཏིལ་ནག་གང་རུང་བསགས༔ བགེགས་གཏོར་ལ་སོགས་གཞུང་ལྟར་བྱ༔ བྱང་བུ་སྦྱར་ན་མེ་ཧོམ་སོགས༔ ཟས་མཆོག་རྣམས་ཀྱང་ཚང་བར་བསགས༔ འབྱུང་བཞི་དུག་སོགས་ལག་ལེན་ལྟར༔ སློབ་དཔོན་ཞལ་ལུང་ལྟ་བུར་བྱ༔ ས་མ་ཡ༔ དང་པོ་རང་ཉིད་སྔོན་འགྲོ་སྐྱབས་ཡུལ་བྱ་བ་ནི༔ ན་མོ༔ སེམས་ཅན་ཐམས་ཅད་བདེ་བ་དང་ལྡན་ཞིང་ལས་ངན་སྲིད་པའི་སྡུག་བསྔལ་དང་བྲལ་བར་གྱུར་ཅིག༔
སྡུག་བསྔལ་དང་བྲལ་ཞིང་བདེ་བ་དམ་པའི་མཆོག་དོན་གཉིས་ལྷུན་གྱིས་གྲུབ་པའི་འོད་གསལ་རྡོ་རྗེ་ཐེག་ཆེན་གྱི་འབྲས་བུ་དང་ལྡན་པར་གྱུར་ཅིག༔ སེམས་ཅན་ཐམས་ཅད་མ་རིག་གཟུང་འཛིན་གྱི་རྒྱུ་རེ་དོགས་བག་ཆགས་ཀྱི་ངན་གོམས་ཉེ་རིང་ཆགས་སྡང་དང་བྲལ་བའི་བཏང་སྙོམས་ལ་ཇི་སྲིད་ཀྱི་བར་དུ་གནས་པར་གྱུར་ཅིག༔ གཉིས་པ་སྐྱབས་ཡུལ་གསོལ་འདེབས་ནི༔ ན་མོ༔ ཀ་དག་དང་པོའི་སངས་རྒྱས་འོད་མི་འགྱུར་བའི་སྐུ༔ སྣང་མཐའ་འོད་དཔག་མེད་ལ་སྐྱབས་སུ་མཆིའོ་ཡེ་ཤེས་སྤྱན་གྱིས་གཟིགས༔

ལོངས་སྤྱོད་རྫོགས་པའི་ཞིང་ཁམས་རྣམ་དག་རི་བོ་ཏཱ་ལ་ནས༔ འཁོར་འདས་ཟིལ་གནོན་སྐུ་ལ་སྐྱབས་སུ་མཆིའོ་འཇའ་ལུས་ཆོས་སྐུ་འགྲུབ་པར་གྱུར་ཅིག༔ མཁའ་སྤྱོད་ཡེ་ཤེས་དབྱིངས་ཀྱི་གཞལ་ཡས་ཆེན་པོ་ནས༔ པད་འབྱུང་ཡབ་ཡུམ་སྐུ་ལ་སྐྱབས་སུ་མཆིའོ་ཚོགས་གཉིས་མཐར་ཕྱིན་ཤོག༔ ཐུགས་རྗེ་འོད་ཀློང་མི་ཤིགས་ཕོ་བྲང་ནས༔ དཀྱིལ་འཁོར་ལྷ་ལ་སྐྱབས་སུ་མཆིའོ་ངན་སོང་ལས་སྒྲོལ་ཅིག༔ མ་སྐྱེས་གསལ་སྟོང་རྫོགས་པའི་ཕོ་བྲང་ཆེན་པོ་ནས༔ ཡོངས་རྫོགས་འགྲོ་མགོན་རྣམས་ལ་སྐྱབས་སུ་མཆིའོ་བྱིན་རླབས་མྱུར་ཐོབ་ཤོག༔ གསུམ་པ་བྱང་བུ་ཡིན་ན༔ པདྨའི་གདན་ལ་བཞག་ལ༔ ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄ཿ
ཅེས་བསང་ཆུ་འཐོར༔ ཧོཿ མདུན་དུ་པདྨའི་གདན་ལ་ཚེ་ལས་འདས་པ་ཐ་མལ་པའི་ཆ་བྱད་ཅན་ཕུང་པོ་ཁམས་དང་སྐྱེ་མཆེད་ཐམས་ཅད་རྫོགས་པར་གསལ་བར་གྱུར༔ ཨོཾ་བཛྲ་རཱུ་པ་ས་མ་ཡ་ཏིཥྛ་ཧོཿ བཞི་པ་རང་ཉིད་འཕགས་མཆོག་ཐུགས་རྗེ་ཆེན་པོར་གསལ་ཏེ་ཧཱུྃ་མཛད་ཀྱི་ཕྱག་རྒྱ་དང་བཅས་ནས༔ ཧོཿ རང་ཉིད་འཇིག་རྟེན་དབང་ཕྱུག་འཁོར་འདས་ཟིལ་གནོན་དུ་གསལ་བའི་ཐུགས་ཀ་ནས་འོད་ཟེར་ལྕགས་ཀྱུ་ལྟར་འཕྲོས་པས་འཇིག་རྟེན་འདི་ནས་ཚེ་ཕ་རོལ་དུ་སོང་བའི་ ཆཻགའི་རྣམ་པར་ཤེས་པ་སྲིད་པ་གསུམ་གང་དུ་གནས་ཀྱང་རྟེན་འདི་ལ་མཆིས་པར་གྱུར་ཅིག༔ ཨོཾ་བཛྲ་ཛྙཱ་ན་ཧཱུྃ་ཛཿ ན་མོཿ སངས་རྒྱས་ཀྱི་བདེན་པ་དང་༔
ཆོས་ཀྱི་བདེན་པ་དང་༔ དགེ་འདུན་གྱི་བདེན་པ་དང་༔ རྡོ་རྗེ་རིན་ཆེན་པདྨ་ལས་ཀྱི་རིགས་སུ་གྱུར་པ༔ སྙིང་པོ་སྔགས་དང་ཕྱག་རྒྱ་ཏིང་ངེ་འཛིན་གྱི་བདེན་པས༔ ཆཻག་མོའི་རྣམ་པར་ཤེས་པ་རྟེན་འདི་ལ་མཆིས་པར་གྱུར་ཅིག༔ ཨོཾ་བཛྲ་ནྲྀ་ཨ་ཀརྵ་ཡ་ཛ་ཛཿ ལན་གསུམ་གྱིས་བསྟིམ༔ ལྔ་པ་བགེགས་དང་ཕྲལ་བ་ནི༔ གཏོར་མ་བསྔོ་ཞིང་ཐུན་ཀྱང་བརྡེག༔ ཨོཾ་ཨཱཿཧཱུྃ༔
གསུམ་བྱ༔ བྷྲཱུྃ་ལས་རིན་པོ་ཆེའི་སྣོད་དུ་གཏོར་མ་ཟག་པ་མེད་པ་བདུད་རྩིའི་རྒྱ་མཚོ་ཆེན་པོར་གྱུར༔ ཨོཾ་སརྦ་བྷཱུ་ཏ་རཱ་ཛ་ཡ་ཛ་ཛཿ ཧཱུྃ༔ མཆོག་གསུམ་རྩ་བ་ཕྱག་རྒྱ་ཏིང་འཛིན་གྱིས༔ བདེན་པ་ཆེན་པོའི་མཐུ་སྟོབས་ནུས་པ་ཡིས༔ གནོད་བྱེད་འབྱུང་པོ་ཟ་འདྲེ་ཤི་གཤེད་རིགས༔ སྲོག་གཅོད་དབུགས་སྡུད་ཚེ་ལེན་བླ་ཁྱེར་དང་༔ གསོན་བདུད་གཤིན་ལྕགས་ཐར་ལམ་གེགས་བྱེད་པ༔ ཚེ་འདས་འདི་ལ་གནོད་པའི་བགེགས་ཚོགས་ཀུན༔
གཏོར་མ་ལེན་ཕྱིར་གནས་འདིར་མྱུར་དུ་ཁུག༔ ཨོཾ་བཛྲ་ཊཱཀྐི་རཱ་ཛ་ཧཱུྃ་ཛཿ དྲུག་པ་བསྔོ་ཞིང་རྫོང་བ་ནི༔ ཧཱུྃ༔ ཉོན་ཅིག་བགེགས་དང་འབྱུང་པོ་ལོག་འདྲེན་ཚོགས༔ འདོད་ཡོན་གླུད་དང་གཏོར་མ་འདི་བཞེས་ལ༔ གནས་འདིར་མ་འདུག་གཞན་དུ་འགྲོ་བར་གྱིས༔ ཅི་སྟེ་མི་འགྲོ་ཐར་ལམ་གེགས་བྱེད་ན༔ བདག་ཉིད་ཁྲོ་རྒྱལ་དཔའ་བོ་ཐུགས་ཁྲོས་ནས༔ གཏི་མུག་གཞོམ་ཕྱིར་རྡོ་རྗེ་སེར་ཆེན་འབེབས༔
ང་རྒྱལ་རྩད་གཅོད་རིན་ཆེན་ཕུར་བུ་འདེབས༔ འདོད་ཆགས་རབ་འཇོམས་པདྨ་ཟངས་གྲི་བསྣུན༔ ཕྲག་དོག་གཏོར་མཛད་ལས་ཀྱི་དྲག་སྔགས་བརྡེག༔ དཔའ་བོ་བརྟུལ་ཤུགས་སྟོང་ཁམས་མེ་ཡིས་འགེང་༔ ཀུན་རྫོབ་དོན་དམ་ཉི་ཟླ་ཆ་ལང་བརྡེབ༔ གཟི་བྱིན་སྟོབས་ཀྱིས་ང་བདག་རུ་ཏྲ་འཇོམས༔ གར་དགུ་ཐེག་ཆེན་ཧཱུྃ་སྒྲ་འབྲུག་ལྟར་སྒྲོག༔ ཉོན་མོངས་ཚོགས་སྐེམ་ཕཊ྄་སྒྲས་ས་གསུམ་བསྔང་༔ ཆེ་བཙན་མི་བཟད་འབར་བའི་རྩལ་ཕྱུང་གི༔ དེ་བས་བགེགས་རྣམས་རང་རང་གནས་སུ་དེངས༔
ཨོཾ་བཛྲ་ཀྲོ་ཏ་ཧེ་རུ་ཀ་ཧྱ་གྷྲྀ་ཝ་ཧཱུྃ་ཕཊ྄ཿ ཨོཾ་སུམྦྷ་ནི་སུམྦྷ་ནི་ཧཱུྃ་ཕཊ྄ཿ གྷྲྀ་ཧ་ན་གྷྲྀ་ཧ་ན་ཧཱུྃ་ཕཊ྄ཿ གྷྲྀ་ཧ་ན་པ་ཡ་གྷྲྀ་ཧ་ན་པ་ཡ་ཧཱུྃ་ཕཊ྄ཿ ཨ་ན་ཡ་ཧོ་བྷ་ག་ཝཱན་བྷཱུ་ཏ་རཱ་ཛ་མཱ་ར་ཡ་གནོད་བྱེད་ཨུ་ཙ་ཏ་ཡ་ཕཊ྄ཿ ཅེས་ཐུན་གྱིས་བྲབ་ཅིང་གུ་གུལ་ཀྱང་བདུག༔ བདུན་པ་ཁྲུས་བྱ་བ་ནི༔ བུམ་པ་དང་མེ་ལོང་ཐོགས་ལ་དང་པོ་སྐུ་གསུང་ཐུགས་ཀྱི་རྟེན་ལ་ཁྲུས་བསྩལ་བ་ནི༔ ཧཱུྃ༔ ཆོས་ཀྱི་སྐུ་ལ་ཁ་དོག་མི་མངའ་ཡང་༔
ཚེ་འདས་ལུས་ཀྱི་བག་ཆགས་སྦྱང་སླད་དུ༔ ཐུགས་རྗེ་སྤྲུལ་སྐུར་ཁྲུས་ཆབ་འདི་འབུལ་བས༔ ཉོན་མོངས་རིགས་དྲུག་སྐྱེ་སྒོ་བཅད་དུ་གསོལ༔ ཨོཾ་ན་མཿསརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཨཱཿཧཱུྃ༔ ཧཱུྃ༔ ཆོས་ཀྱི་གསུང་ལ་སྒྲ་ཟུར་མི་མངའ་ཡང་༔ ཚེ་འདས་ངག་གི་བག་ཆགས་སྦྱང་སླད་དུ༔ ལོངས་སྤྱོད་རྫོགས་སྐུར་ཁྲུས་ཆབ་འདི་འབུལ་བས༔ ཉོན་མོངས་རིགས་དྲུག་སྐྱེ་སྒོ་བཅད་དུ་གསོལ༔ ཨོཾ་ན་མཿསརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཨཱཿཧཱུྃ༔
ཧཱུྃ༔ ཆོས་ཀྱི་ཐུགས་ལ་སྐྱེ་འགག་མཐའ་བྲལ་ཡང་༔ ཚེ་འདས་ཡིད་ཀྱི་སྒྲིབ་པ་སྦྱང་སླད་དུ༔ ཀ་དག་ཆོས་སྐུར་ཁྲུས་ཆབ་འདི་འབུལ་བས༔ ཉོན་མོངས་རིགས་དྲུག་སྐྱེ་སྒོ་བཅད་དུ་གསོལ༔ ཡང་དག་ཆོས་སྐུར་ཕྱི་ནང་རིས་མེད་ཀྱང་༔ ཚེ་འདས་དུག་གསུམ་སྒྲིབ་པ་སྦྱང་སླད་དུ༔ དཀྱིལ་འཁོར་ཡོངས་རྫོགས་ཁྲུས་ཆབ་འདི་འབུལ་བས༔ ཉོན་མོངས་རིགས་དྲུག་སྐྱེ་སྒོ་བཅད་དུ་གསོལ༔ ཨོཾ་ན་མཿསརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཨཱཿཧཱུྃ༔
དེ་ནས་སྤྱི་ཁྲུས་འབུལ་བ་ནི༔ ཧཱུྃ༔ འདི་ནི་འོད་གསལ་བླ་མེད་ཆུ༔ དབྱིངས་རིག་ཀ་དག་ཐུགས་རྗེའི་ཀློང་༔ བྱིན་རླབས་ཏིང་འཛིན་ཁྲུས་བསྩལ་བས༔ གནས་ལུགས་ཡེ་ཤེས་དོན་རྟོགས་ཤོག༔ ཨོཾ་ཧཱུྃ་ཏྲཱྃ་ཧྲཱི་ཨཱཿ མཱུྃ་ལཱྃ་མཱྃ་པཱྃ་ཏཱྃ་ཛ་ཨ་དྷིཥྛ་ན་ཨ་བེ་ཤ་ཡ་ཧོ་བྷི་དྷྭ་ན་ཡེ་སྭཱ་ཧཱ༔ ཧཱུྃ༔ འདི་ནི་མེ་ལོང་ཡེ་ཤེས་ཆུ༔
ཞེ་སྡང་དྲི་མ་སྦྱང་སླད་དུ༔ སྣང་སྟོང་དྲི་ཡིས་ལེགས་བསྒོས་ཆུས༔ ཤེས་སྒྲིབ་སྦྱང་ཕྱིར་ཁྲུས་བགྱིའོ༔ ཨོཾ་ན་མཿསརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ཀཱ་ཡ་བི་ཤྭ་དྷ་ན་ཡེ་སྭཱ་ཧཱ༔ ཧཱུྃ༔ འདི་ནི་སོར་རྟོག་ཡེ་ཤེས་ཆུ༔ འདོད་ཆགས་སྒྲིབ་པ་སྦྱང་སླད་དུ༔ གྲགས་སྟོང་དྲི་ཡིས་ལེགས་བསྒོས་ཆུས༔ བག་ཆགས་སྦྱང་ཕྱིར་ཁྲུས་བགྱིའོ༔ ཨོཾ་ན་མཿསརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ཝཱཀྐ་བི་ཤྭ་དྷ་ན་ཡེ་སྭཱ་ཧཱ༔
ཧཱུྃ༔ འདི་ནི་ཆོས་དབྱིངས་ཡེ་ཤེས་ཆུ༔ གཏི་མུག་སྒྲིབ་པ་སྦྱང་སླད་དུ༔ གསལ་སྟོང་དྲི་ཡིས་ལེགས་བསྒོས་ཆུས༔ ལས་སྒྲིབ་སྦྱང་ཕྱིར་ཁྲུས་བགྱིའོ༔ ཨོཾ་ན་མཿསརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ཙིཏྟ་བི་ཤྭ་དྷ་ན་ཡེ་སྭཱ་ཧཱ༔ ཧཱུྃ༔ འདི་ནི་མཉམ་ཉིད་ཡེ་ཤེས་ཆུ༔ ང་རྒྱལ་སྒྲིབ་པ་སྦྱང་སླད་དུ༔ བདེ་སྟོང་དྲི་ཡིས་ལེགས་བསྒོས་ཆུས༔
རྨོངས་སྒྲིབ་སྦྱང་ཕྱིར་ཁྲུས་བགྱིའོ༔ ཨོཾ་ན་མཿསརྦ་ཏ་ཐཱ་ག་ཏ་ཨ་བྷི་ཀ་ཏེ་གྷུ་ཡ་བི་ཤྭ་དྷ་ན་ཡེ་སྭཱ་ཧཱ༔ ཧཱུྃ༔ འདི་ནི་བྱ་གྲུབ་ཡེ་ཤེས་ཆུ༔ ཕྲག་དོག་སྒྲིབ་པ་སྦྱང་སླད་དུ༔ ཚོར་སྟོང་དྲི་ཡིས་ལེགས་བསྒོས་ཆུས༔ རྟོག་སྒྲིབ་སྦྱང་ཕྱིར་ཁྲུས་བགྱིའོ༔ ཨོཾ་ན་མཿསརྦ་ཏ་ཐཱ་ག་ཏ་གུ་ཧྱ་བི་ཤྭ་དྷ་ན་ཡེ་སྭཱ་ཧཱ༔ བརྒྱད་པ་སྐུ་ཕྱི་བ་ནི༔ ཧཱུྃ༔
རྣམ་དག་ལྷ་རྫས་ལས་གྲུབ་འཇམ་ལེགས་མཛེས༔ རང་བྱུང་ཡེ་ཤེས་ལྔ་ཡི་དར་ཚོན་གྱིས༔ རྒྱལ་བའི་སྐུ་ལ་བྱི་དོར་འདི་བགྱིས་པས༔ ཚེ་འདས་ལས་ཀྱི་བག་ཆགས་དག་གྱུར་ཅིག༔ ཨོཾ་ཧཱུྃ་ཏྲཱྃ་ཧྲཱིཿཨཱཿ ཀཱ་ཡ་ཝཱཀྐ་བི་ཤྭ་དྷ་ན་ཡེ་སྭཱ་ཧཱ༔ དགུ་པ་མཆོད་པ་སྣ་ལྔ་འབུལ་བ་ནི༔ ཧཱུྃ༔ སྟོང་གསུམ་འདིའམ་གཞན་དག་ཏུ༔ གཟུགས་མཛེས་མཆོད་པ་ཅི་མཆིས་པ༔
དཀྱིལ་འཁོར་ལྷ་ཡི་སྤྱན་ལ་འབུལ༔ སྣང་སྟོང་མཆོད་པ་བཞེས་ནས་ཀྱང་༔ ཚེ་འདས་སངས་རྒྱས་ཐོབ་པར་ཤོག༔ ཨོཾ་ལོ་ཀི་ཤྭ་ར་རཱུ་པ་པྲ་ཏཱིཙྪ་ཡེ་སྭཱ་ཧཱ༔ སྒྲ་ཐོགས་ལ༔ ཧཱུྃ༔ སྟོང་གསུམ་འདིའམ་གཞན་དག་ཏུ༔ སྒྲ་སྙན་མཆོད་པ་ཅི་མཆིས་པ༔ དཀྱིལ་འཁོར་ལྷ་ཡི་སྙན་ལ་འབུལ༔ གྲགས་སྟོང་མཆོད་པ་བཞེས་ནས་ཀྱང་༔
ཚེ་འདས་སངས་རྒྱས་ཐོབ་པར་ཤོག༔ ཨོཾ་ལོ་ཀི་ཤྭ་ར་ཤབྡ་པྲ་ཏཱིཙྪ་ཡེ་སྭཱ་ཧཱ༔ དྲི་བཟང་ཐོགས་ལ༔ ཧཱུྃ༔ སྟོང་གསུམ་འདིའམ་གཞན་དག་ཏུ༔ དྲི་ཞིམ་མཆོད་པ་ཅི་མཆིས་པ༔ དཀྱིལ་འཁོར་ལྷ་ཡི་ཤངས་ལ་འབུལ༔ ཚོར་སྟོང་མཆོད་པ་བཞེས་ནས་ཀྱང་༔ ཚེ་འདས་སངས་རྒྱས་ཐོབ་པར་ཤོག༔ ཨོཾ་ལོ་ཀི་ཤྭ་ར་གནྡྷེ་པྲ་ཏཱིཙྪ་ཡེ་སྭཱ་ཧཱ༔
རོ་མཆོག་ཐོགས་ལ༔ ཧཱུྃ༔ སྟོང་གསུམ་འདིའམ་གཞན་དག་ཏུ༔ རོ་མཆོག་མཆོད་པ་ཅི་མཆིས་པ༔ དཀྱིལ་འཁོར་ལྷ་ཡི་ལྗགས་ལ་འབུལ༔ མྱོང་སྟོང་མཆོད་པ་བཞེས་ནས་ཀྱང་༔ ཚེ་འདས་སངས་རྒྱས་ཐོབ་པར་ཤོག༔ ཨོཾ་ལོ་ཀི་ཤྭ་ར་རཱ་ས་པྲ་ཏཱིཙྪ་ཡེ་སྭཱ་ཧཱ༔ རེག་མཆོག་ཐོགས་ནས༔ ཧཱུྃ༔
སྟོང་གསུམ་འདིའམ་གཞན་དག་ཏུ༔ རེག་འཇམ་མཆོད་པ་ཅི་མཆིས་པ༔ དཀྱིལ་འཁོར་ལྷ་ཡི་སྐུ་ལ་འབུལ༔ བདེ་སྟོང་མཆོད་པ་བསྐྱེད་གྱུར་ཅིག༔ ཨོཾ་ལོ་ཀི་ཤྭ་ར་སྤརྴེ་པྲ་ཏཱིཙྪ་ཡེ་སྭཱ་ཧཱ༔ བཅུ་པ་འབྱུང་བཞིའི་དུག་བསལ་བ་ནི༔ ས་ཐོགས་ལ༔ ཧཱུྃ༔ ས་ཡི་སྙིང་པོ་བྱང་ཆུབ་སེམས༔ གཏི་མུག་ཁྱབ་རྟེན་རྣམ་དག་པ༔
ཚེ་འདས་མ་རིག་ལས་གྱུར་ཚོགས༔ སངས་རྒྱས་སྤྱན་མས་དུག་བཅོམ་མོ༔ ཤ་ཁམས་ས་ལ་བསྟིམ་དུ་གསོལ༔ ཨོཾ་བྷྲཱུྃ་ཧྲཱི་དྷ་ཡ་བོ་དྷི་ས་ཏྭ་ལཾ་ཛྙཱ་ན་མོ་ཧ་ར་ཏི་ཡེ་བྷྲཱུྃ་མི་ཧ་ལ་སརྦ་ཤཱནྟིཾ་ཀུ་རུ་ཡེ་སྭཱ་ཧཱ༔ ཆུ་ཐོགས་ལ༔ ཧཱུྃ༔ ཆུ་ཡི་སྙིང་པོ་བྱང་ཆུབ་སེམས༔ འདོད་ཆགས་གཤེར་བརླན་རྣམ་དག་པ༔ ཚེ་འདས་བག་ཆགས་ལས་གྱུར་ཚོགས༔ མཱ་མ་ཀཱི་ཡིས་དུག་བཅོམ་མོ༔
ཁྲག་ཁམས་ཆུ་ལ་བསྟིམ་དུ་གསོལ༔ ཨོཾ་ཁཾ་ཧྲཱི་དྷ་ཡ་བོ་དྷི་ས་ཏྭ་མཾ་ཛྙཱ་ན་རཱ་ག་ར་ཏི་ཡེ་ཁཾ་ཧ་ལ་སརྦ་ཤཱནྟིཾ་ཀུ་རུ་ཡེ་སྭཱ་ཧཱ༔ མེ་ཐོགས་ཏེ༔ ཧཱུྃ༔ མེ་ཡི་སྙིང་པོ་བྱང་ཆུབ་སེམས༔ ཞེ་སྡང་འབར་མཆེད་རྣམ་དག་པ༔ ཚེ་འདས་ཤེས་སྒྲིབ་ལས་གྱུར་ཚོགས༔ གོས་དཀར་མོ་ཡིས་དུག་བཅོམ་མོ༔ དྲོད་ཁམས་མེ་ལ་བསྟིམ་དུ་གསོལ༔ ཨོཾ་རྃ་ཧྲཱི་དྷ་ཡ་བོ་དྷི་ས་ཏྭ་པཾ་ཛྙཱ་ན་བཛྲ་ར་ཏི་ཡེ་རྃ་ཧ་ལ་སརྦ་ཤཱནྟིཾ་ཀུ་རུ་ཡེ་སྭཱ་ཧཱ༔
རླུང་གཡབ་ཐོགས་ལ༔ ཧཱུྃ༔ རླུང་གི་སྙིང་པོ་བྱང་ཆུབ་སེམས༔ ཕྲག་དོག་ཡང་གཡོ་རྣམ་དག་པ༔ ཚེ་འདས་ཉོན་མོངས་ལས་གྱུར་ཚོགས༔ དམ་ཚིག་སྒྲོལ་མས་དུག་བཅོམ་མོ༔ དབུགས་ཁམས་རླུང་ལ་བསྟིམ་དུ་གསོལ༔ ཨོཾ་ཡྃ་ཧྲཱི་དྷ་ཡ་བོ་དྷི་ས་ཏྭ་ཏཾ་ཛྙཱ་ན་དྷེ་ཝ་ཁ་ར་ཏི་ཡེ་ཡྃ་ཧ་ལ་སརྦ་ཤཱནྟིཾ་ཀུ་རུ་ཡེ་སྭཱ་ཧཱ༔ བདེན་པ་གསུམ་གྱིས་དུག་བཅོམ་པ་ནི༔ ཧཱུྃ༔
དུག་གསུམ་སྐུ་གསུམ་ངོ་བོ་ཉིད༔ དཀོན་མཆོག་གསུམ་ལ་དུག་མི་མངའ༔ ལྔ་ལྡན་ཡེ་ཤེས་བདེན་པ་ཡིས༔ ཚེ་འདས་དུག་ལྔ་ཞི་གྱུར་ཅིག༔ ཨོཾ་དྷརྨ་ཀ་ཡ༔ སམྦྷོ་ཀ་ཡ༔ ནིརྨཱ་ཀ་ཡ༔ བུདྡྷ་བྷ་ག༔ དྷརྨ་ཧྲཱི་དྷ༔ སངྒ་རཏྣ༔
སཾ་བྷ་རོ་པ་ཡ༔ ཧ་ལ་པཉྩ་ཡེ་སྭཱ་ཧཱ༔ བཅུ་གཅིག་པ་སྡིག་སྒྲིབ་བསྲེག་པ་ནི༔ ཏིལ་སྲིན་མཛུབ་དང་མཐེ་བོང་གི་བར་ལ་ཐོགས་ཏེ༔ ཕྱག་རྒྱ་དང་བཅས་ནས༔ ཧོ་ཚེ་ལས་འདས་པའི་རྐང་མཐིལ་གཉིས་སུ་ཡྃ་གྱིས་མཚན་པའི་རླུང་གྱེན་དུ་གཡོས༔ ལྟེ་འོག་རྃ་ལ་ཕོག་སྟེ་མེ་རབ་ཏུ་འབར༔ སྙིང་ཁར་ལས་ཀྱི་རྣམ་སྨིན་ལས་གྲུབ་པའི་པཾ་ནག་པོ་དེ༔ ཡེ་ཤེས་ཀྱི་མེ་ཡིས་དེད་ནས་རོ་རྐྱང་གི་ལམ་ལ་བརྒྱུད་དེ་ཤངས་སྒོར་བསླེབས་པས་སྡིག་པ་རྭ་ཅན་གྱི་རྣམ་པ་ཅན་དུ་གྱུར་ནས་སྦྱོང་བྱེད་ཏིལ་ལ་ཐིམ་པར་གྱུར༔ ཨོཾ་སརྦ་པཱ་པཾ་བི་ཤྭ་དྷ་ན་ཡེ་སྭཱ་ཧཱ༔
ཨོཾ་ཨཱཿཧཱུྃ་ཨོཾ་མ་ཎི་པདྨེ་ཧཱུྃ་ཧྲཱིཿ ཨཱརྻ་ལོ་ཀི་ཤྭ་ར་ཡེ་སྭཱ་ཧཱ༔ ཡི་གེ་བརྒྱ་པ་སོགས་བརྗོད་དེ་ཏིལ་ལ་ཕུ་བཏབ༔ དེ་ནས་སྔགས་རེ་རེ་དང་སྦྲགས་ནས་ཏིལ་མེར་བསྲེག༔ ཧོ་སྐད་ཅིག་གི་མདུན་དུ་ཡེ་ཤེས་ཀྱི་མེ་རབ་ཏུ་འབར་བའི་དཀྱིལ་འཁོར་དང་གདན་གྱི་སྟེང་དུ༔ ཧེ་རུ་ཀ་ཁྲོ་བོ་རྡོ་རྗེ་ནག་པོ་ཏིང་ངེ་འཛིན་གྱི་ཕྱག་རྒྱ་ཅན་དུ་གསལ་བའི་ཞལ་དུ་ཏིལ་གསོལ་བས་ཚེ་འདས་ཀྱི་སྡིག་སྒྲིབ་ཐམས་ཅད་སྦྱོང་ཞིང་བསྲེག་པར་གྱུར་ཅིག༔ ཨོཾ་བཛྲ་ཧེ་རུ་ཀ་ཛྙཱ་ན་ཌཱཀྐི་ཁ་ཁ་ཁཱ་ཧི་སརྦ་པཱ་པཾ་ད་ཧ་ན་བྷསྨིཾ་ཀུ་རུ་ཡེ་སྭཱ་ཧཱ༔ ལན་གང་རུང་གིས༔ ཨོཾ་བཛྲ་ཨ་ཝ་ར་ཎ་ཡེ་ཁ་ཁ་ཁཱ་ཧི་སརྦ་པཱ་པཾ་ད་ཧ་ན་བྷསྨིཾ་ཀུ་རུ་ཡེ་སྭཱ་ཧཱ༔ ཨོཾ་བཛྲ་རཱ་ག་ཧེ་ཤ་ཡེ་ཁ་ཁ་ཁཱ་ཧི་སརྦ་པཱ་པཾ་ད་ཧ་ན་བྷསྨིཾ་ཀུ་རུ་ཡེ་སྭཱ་ཧཱ༔
ཨོཾ་བཛྲ་མོ་ཧ་ཡེ་ཁ་ཁ་ཁཱ་ཧི་སརྦ་པཱ་པཾ་ད་ཧ་ན་བྷསྨིཾ་ཀུ་རུ་ཡེ་སྭཱ་ཧཱ༔ ཨོཾ་བཛྲ་མ་ཧཱ་ཙརྻ་ཡེ་ཁ་ཁ་ཁཱ་ཧི་སརྦ་པཱ་པཾ་ད་ཧ་ན་བྷསྨིཾ་ཀུ་རུ་ཡེ་སྭཱ་ཧཱ༔ ཨོཾ་བཛྲ་ཨ་རི་ཤ་ཡེ་ཁ་ཁ་ཁཱ་ཧི་སརྦ་པཱ་པཾ་ད་ཧ་ན་བྷསྨིཾ་ཀུ་རུ་ཡེ་སྭཱ་ཧཱ༔ ཨོཾ་སརྦ་ཧ་ལ་པཉྩ་ཡེ་ཁ་ཁ་ཁཱ་ཧི་སརྦ་པཱ་པཾ་ད་ཧ་ན་བྷསྨིཾ་ཀུ་རུ་ཡེ་སྭཱ་ཧཱ༔ ཨོཾ་ཨ་སུ་ནྲྀ་ཏྲི་པྲེ་དུ་ཡེ་ཁ་ཁ་ཁཱ་ཧི་སརྦ་པཱ་པཾ་ད་ཧ་ན་བྷསྨིཾ་ཀུ་རུ་ཡེ་སྭཱ་ཧཱ༔ ཧོ་འཇིག་རྟེན་འདི་ནས་ཕ་རོལ་ཏུ་སོང་ཞིང་ཚེ་དུས་ལས་འདས་པ་ ཆཻག་མོའི ་སྡིག་སྒྲིབ་ཐམས་ཅད་ཞི་བ་ཤཱནྟིཾ་ཀུ་རུ་ཡེ་སྭཱ་ཧཱ༔ བཅུ་གཉིས་པ་དབང་བསྐུར་བ་ནི༔ བུམ་པ་ཐོགས་ལ༔ ཧཱུྃ༔ བུམ་པ་རྣམ་དག་ཡེ་ཤེས་གཞལ་ཡས་ཁང་༔
བཅུད་ནི་ཡི་དམ་དཀྱིལ་འཁོར་ལྷ་ཡི་ཚོགས༔ དེང་འདིར་ཚེ་འདས་ཁྱོད་ལ་དབང་བསྐུར་བས༔ རྡོ་རྗེ་སེམས་དཔའི་སྐུ་མཆོག་རབ་ཐོབ་སྟེ༔ མངོན་པར་དགའ་བའི་ཞིང་དེར་སྐྱེ་བར་ཤོག༔ ཨོཾ་སརྦ་ཏ་ཐཱ་ག་ཏ་ཨ་བྷི་ཥིཉྩ་ཧཱུྃ༔ རིགས་ལྔ་ཐོགས་ལ༔ ཧཱུྃ༔ སྐུ་ལྔ་ལྷུན་གྲུབ་ལོངས་སྤྱོད་ཕྲིན་ལས་རྫོགས༔ སྣ་ཚོགས་རང་བྱུང་ཐུགས་རྗེ་ཆེན་པོའི་ལྷ༔ དེང་འདིར་ཚེ་འདས་ཁྱོད་ལ་དབང་བསྐུར་བས༔
སྣང་བ་མཐའ་ཡས་སྐུ་མཆོག་རབ་ཐོབ་སྟེ༔ བདེ་བ་ཅན་གྱི་ཞིང་དུ་སྐྱེ་བར་ཤོག༔ ཨོཾ་སརྦ་ཏ་ཐཱ་ག་ཏ་ཨ་བྷི་ཥིཉྩ་ཧཱུྃ༔ མེ་ལོང་ཐོགས་ལ༔ ཧཱུྃ༔ ཀ་དག་རང་བྱུང་ཆོས་དབྱིངས་ངོ་བོ་ཉིད༔ གསལ་སྟོང་མ་འགགས་འོད་གསལ་སྙིང་པོ་ཅན༔ དེང་འདིར་ཚེ་འདས་ཁྱོད་ལ་དབང་བསྐུར་བས༔ རྣམ་པར་སྣང་མཛད་སྐུ་མཆོག་རབ་ཐོབ་སྟེ༔ འཐུག་པོ་བཀོད་ཀྱི་ཞིང་དུ་སྐྱེ་བར་ཤོག༔
ཨོཾ་སརྦ་ཏ་ཐཱ་ག་ཏ་ཨ་བྷི་ཥིཉྩ་ཧཱུྃ༔ ཐོགས་ལ༔ ཧཱུྃ༔ སྡུག་བསྔལ་གཡུལ་ལས་རྒྱལ་བའི་བླ་མེད་རྫས༔ བྱང་ཆུབ་འཕགས་པའི་ནོར་བདུན་མཚོན་པའི་བརྡ༔ དེ་རིང་ཚེ་འདས་ཁྱོད་ལ་དབང་བསྐུར་བས༔ རིན་ཆེན་འབྱུང་ལྡན་སྐུ་མཆོག་རབ་ཐོབ་སྟེ༔ དཔལ་དང་ལྡན་པའི་ཞིང་དུ་སྐྱེ་བར་ཤོག༔ ཨོཾ་སརྦ་ཏ་ཐཱ་ག་ཏ་ཨ་བྷི་ཥིཉྩ་ཧཱུྃ༔ སྣ་ཚོགས་རྡོ་རྗེ་ཐོགས་ལ༔
ཧཱུྃ༔ ཏིང་འཛིན་མི་ཤིགས་སྣ་ཚོགས་རྡོ་རྗེའི་སྐུ༔ དེ་རིང་ཚེ་འདས་ཁྱོད་ལ་དབང་བསྐུར་བས༔ དོན་ཡོད་གྲུབ་པའི་སྐུ་མཆོག་རབ་ཐོབ་སྟེ༔ ལས་རབ་རྫོགས་པའི་ཞིང་དུ་སྐྱེ་བར་ཤོག༔ ཨོཾ་སརྦ་ཏ་ཐཱ་ག་ཏ་ཨ་བྷི་ཥིཉྩ་ཧཱུྃ༔ བཅུ་གསུམ་པ་ཟས་གཏད་པ་ནི༔ ཨོཾ་ཨཱཿཧཱུྃ༔ ཧོཿ སྟོང་པའི་ངང་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ༔
འདོད་ཡོན་ལོངས་སྤྱོད་ནམ་མཁའི་མཐའ་དང་མཉམ་པར་གྱུར༔ འཇིག་རྟེན་འདི་ནས་ཕ་རོལ་དུ་སོང་ཞིང་ཚེ་ལས་འདས་པ་ ཆཻག་མོའི ་མིག་གི་ཡུལ་དུ་གཟུགས་མཛེས་པ༔ རྣ་བའི་ཡུལ་དུ་སྒྲ་སྙན་པ༔ སྣ་ཡི་ཡུལ་དུ་དྲི་ཞིམ་པ༔ ལྕེ་ཡི་ཡུལ་དུ་རོ་མངར་བ༔ ལུས་ཀྱི་ཡུལ་དུ་རེག་བྱ་འཇམ་པ༔ ཡིད་ཀྱི་ཡུལ་དུ་དགོས་འདོད་ཕུན་སུམ་ཚོགས་པ་འབྱུང་བར་གྱུར་ཅིག༔ ཅེས་པས་བསྔོ་ཞིང་གསུར་བཏང་༔ ཧཱུྃ༔ ཉོན་ཅིག་ཚེ་འདས་ཡིད་ལུས་རིགས་ཀྱི་བུ༔
ཟད་མེད་རིན་ཆེན་མཛོད་ཀྱི་གཞོང་པ་རུ༔ འདོད་ཡོན་ལོངས་སྤྱོད་ལྔ་ལྡན་བཅུད་ཀྱིས་བཀང་༔ ཏིང་འཛིན་ཧོམ་དུ་བསྲེག་ཅིང་བསྔོས་པ་ཡིས༔ ཟད་མི་ཤེས་པའི་གཏེར་ལ་སྤྱོད་པར་ཤོག༔ ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ་ཧྲཱིཿ ཨོཾ་ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སཾ་བྷ་ར་སཾ་བྷ་ར་ཧཱུྃ༔ ཨོཾ་མ་ཧཱ་པཎྱེ་སྥ་ར་ཎ་པ་རི་ཝཱ་ར་ཡེ་ཁ་ཁ་ཁཱ་ཧི༔ བཅུ་བཞི་པ་དགེ་ལེགས་མཛད་ཅིང་ལམ་བསྟན་པ་ནི༔ ཧཱུྃ༔
ཉོན་ཅིག་ཚེ་འདས་རིགས་ཀྱི་བུ༔ འཇིག་རྟེན་མི་ཡུལ་འདི་ཡི་སྣང་བ་ནུབ༔ གནས་ཁང་ཡུལ་ལ་སྐད་ཅིག་སྡོད་དབང་མེད༔ ཕ་མ་སྤུན་ཟླ་མཐོང་ཡང་འགྲོགས་དབང་མེད༔ ཟང་ཟིང་རྒྱུ་ལ་ཆགས་ཀྱང་འཛིན་ཐབས་ཟད༔ དགའ་བའི་གྲོགས་དང་བྲལ་ནས་གཅིག་པུར་འཁྱམས༔ རྣམ་སྨིན་བར་དོའི་ཡིད་ལུས་མདུན་ནས་སྒུག༔ ཉོན་མོངས་ལས་ཀྱི་རླུང་གིས་རྒྱབ་ནས་དེད༔ འཇིགས་གཟུགས་གཤིན་རྗེའི་ཕོ་ཉས་འཛིན་ཅིང་ཁྲིད༔ དྲི་ཟ་ལྟ་བུར་བསམ་པས་སྟོང་ཁམས་འཁོར༔
སྐྱབས་དང་གནས་ཁང་བྲལ་བས་སྡུག་བསྔལ་སྐྱེས༔ ལས་རླུང་མུན་རུམ་བུ་ཡུག་ཁ་ཆར་གཏིབས༔ ཤི་བར་ཐག་ཆོད་དྲན་བཟོད་མེད་པ་ཡིས༔ བར་དོར་འཁྱམས་པའི་རྣམ་ཤེས་གཏད་མེད་ཁྱོད༔ སྐད་ཅིག་སྡོད་པའི་གོ་སྐབས་མ་མཆིས་པས༔ གཉེན་འབྲེལ་ཟང་ཟིང་རྒྱུ་ལ་མ་ཆགས་ཤིག༔ བླ་མ་ལྷ་དང་དཀྱིལ་འཁོར་དྲན་པར་གྱིས༔ ཕྱག་འཚལ་སྐྱབས་འཚོལ་རྩེ་གཅིག་འདུན་པ་བསྐྱེད༔ བཅོ་ལྔ་པ་ཚེ་འདས་བླ་རྟེན་བཅའ་བ་ནི༔ ཧོཿ
ཉོན་ཅིག་ཚེ་འདས་ཡིད་ལུས་རིགས་ཀྱི་བུ༔ མཚན་བྱང་འདི་ལ་ལུས་ཀྱི་བླ་རྟེན་ཆོས༔ རོལ་མོ་འདི་ལ་ངག་གི་བླ་རྟེན་ཆོས༔ མར་མེ་འདི་ལ་སེམས་ཀྱི་བླ་རྟེན་ཆོས༔ གདུགས་ཕྲན་འདི་ལ་གོས་ཀྱི་བླ་རྟེན་ཆོས༔ སྨྱུག་མ་འདི་ལ་སྲོག་གི་བླ་རྟེན་ཆོས༔ པདྨ་འདི་ལ་སྡོད་པའི་བླ་རྟེན་ཆོས༔ འདོད་ཡོན་འདི་ལ་ཟས་ཀྱི་བླ་རྟེན་ཆོས༔ རིན་ཆེན་འདི་ལ་རྒྱན་གྱི་བླ་རྟེན་ཆོས༔ དར་ཐག་འདི་ལ་གྲོགས་ཀྱི་བླ་རྟེན་ཆོས༔
བླ་མ་ལྷ་ལ་སྐྱབས་པའི་བླ་རྟེན་ཆོས༔ ཚེ་འདས་རྣམ་ཤེས་རྟེན་དུ་ཕེབ་པ་བཅུ༔ ས་བཅུ་ལམ་ལྔ་བགྲོད་པར་འདུན་པ་བསྐྱེད༔ མ་རིག་ལས་ཀྱི་བག་ཆགས་སྦྱང་སླད་དུ༔ དཀྱིལ་འཁོར་ལྷ་ལ་ཕྱག་འཚལ་སྐྱབས་ཆོས་ཤིག༔ ཨོཾ་ན་མོ་པཱུ་རུ་ཤ་ཡ་ཧོཿ བླ་རྟེན་གྱི་བྱང་བུ་ཐོགས་ལ་ཕྱག་འཚལ་ཞིང་ཉེ་དུས་བཤགས་པ་སོགས་བྱའོ༔ བཅུ་དྲུག་པ་ཕྱག་འཚལ་བ་ནི༔ ཧཱུྃ༔ སངས་རྒྱས་ཀུན་གྱི་བླ་མ་རྡོ་རྗེ་འཛིན༔
དཀྱིལ་འཁོར་སློབ་དཔོན་སྐུ་ལ་ཕྱག་འཚལ་ལོ༔ ཐོག་མའི་སངས་རྒྱས་མངོན་རྫོགས་འགྲོ་བའི་མགོན༔ སྣང་མཐའ་འོད་དཔག་མེད་ལ་ཕྱག་འཚལ་ལོ༔ སྙིང་རྗེའི་ལྕགས་ཀྱུས་འགྲོ་དྲུག་འདྲེན་མཛད་པ༔ ཐུགས་རྗེ་ཆེན་པོའི་སྐུ་ལ་ཕྱག་འཚལ་ལོ༔ ཞེ་སྡང་མ་སྤངས་དམྱལ་བའི་འཇིག་རྟེན་འདྲེན༔ རྣམ་སྣང་སྤྱན་རས་གཟིགས་ལ་ཕྱག་འཚལ་ལོ༔ སེར་སྣ་མ་སྤངས་ཡི་དྭགས་འཇིག་རྟེན་འདྲེན༔ དོན་གྲུབ་སྤྱན་རས་གཟིགས་ལ་ཕྱག་འཚལ་ལོ༔ གཏི་མུག་མ་སྤངས་བྱོལ་སོང་འཇིག་རྟེན་འདྲེན༔
མི་བསྐྱོད་སྤྱན་རས་གཟིགས་ལ་ཕྱག་འཚལ་ལོ༔ འདོད་ཆགས་མ་སྤངས་མི་ཡི་འཇིག་རྟེན་འདྲེན༔ པདྨ་སྤྱན་རས་གཟིགས་ལ་ཕྱག་འཚལ་ལོ༔ ཕྲག་དོག་མ་སྤངས་ལྷ་མིན་འཇིག་རྟེན་འདྲེན༔ མི་འཁྲུགས་སྤྱན་རས་གཟིགས་ལ་ཕྱག་འཚལ་ལོ༔ ང་རྒྱལ་མ་སྤངས་ལྷ་ཡི་འཇིག་རྟེན་འདྲེན༔ རིན་ཆེན་སྤྱན་རས་གཟིགས་ལ་ཕྱག་འཚལ་ལོ༔ ས་ཁམས་མ་སྤངས་ལྷ་བུའི་བདུད་བཅོམ་པ༔ ཡུམ་ཆེན་སངས་རྒྱས་སྤྱན་མར་ཕྱག་འཚལ་ལོ༔ ཆུ་ཁམས་མ་སྤངས་ཕུང་པོའི་བདུད་བཅོམ་པ༔
ཡུམ་ཆེན་མཱ་མ་ཀཱི་ལ་ཕྱག་འཚལ་ལོ༔ མེ་ཁམས་མ་སྤངས་ཉོན་མོངས་བདུད་བཅོམ་པ༔ ཡུམ་ཆེན་གོས་དཀར་མོ་ལ་ཕྱག་འཚལ་ལོ༔ རླུང་ཁམས་མ་སྤངས་འཆི་བདག་བདུད་བཅོམ་པ༔ ཡུམ་ཆེན་དམ་ཚིག་སྒྲོལ་མར་ཕྱག་འཚལ་ལོ༔ རྟག་ལྟ་མ་སྤངས་བྱམས་པ་མཐའ་རུ་ཕྱིན༔ ཤར་སྒོ་ལྕགས་ཀྱུ་མ་ལ་ཕྱག་འཚལ་ལོ༔ ཆད་ལྟ་མ་སྤངས་སྙིང་རྗེ་མཐའ་རུ་ཕྱིན༔ ལྷོ་སྒོ་ཞགས་པ་མ་ལ་ཕྱག་འཚལ་ལོ༔ དངོས་འཛིན་མ་སྤངས་དགའ་བ་མཐའ་རུ་ཕྱིན༔
ནུབ་སྒོ་ལྕགས་སྒྲོག་མ་ལ་ཕྱག་འཚལ་ལོ༔ སྟོང་ལྟ་མ་སྤངས་བཏང་སྙོམས་མཐའ་རུ་ཕྱིན༔ བྱང་སྒོ་དྲིལ་བུ་མ་ལ་ཕྱག་འཚལ་ལོ༔ དེ་ནས་དགེ་ལེགས་བྱེད་པ་ནི༔ ཧོཿ དེ་ལྟར་ཕྱག་འཚལ་སྐྱབས་མཆིས་གསོལ་འདེབས་པའི༔ མ་དག་རིགས་དྲུག་སྐྱེ་བའི་སྒོ་བཅད་ནས༔ རྣམ་དག་འོད་གསལ་ལམ་ལ་དྲང་དུ་གསོལ༔ ཕ་རོལ་སོང་བའི་ཚེ་འདས་རིགས་ཀྱི་བུ༔ བྱང་ཆུབ་ལམ་བསྟན་གེགས་མེད་བགྱིས་མཛད་པ༔
རྐང་གཉིས་གཙོ་བོ་སངས་རྒྱས་སྣང་མཐའ་ཡས༔ རང་བྱུང་ཀ་དག་འོད་གསལ་སྙིང་པོ་ཡི༔ གནས་ལུགས་མངོན་སུམ་འབྲས་བུ་སྨིན་མཛད་དེས༔ ཚེ་འདས་ཁྱོད་ལ་བདེ་ལེགས་མཛད་པར་གྱུར༔ ཞི་བ་ཆགས་བྲལ་དམ་ཆོས་བརྒྱད་ཁྲིའི་དཔལ༔ རྒྱུད་སྡེ་རྒྱ་མཚོའི་དཀྱིལ་འཁོར་གཏེར་ཆེན་དེས༔ ཚེ་འདས་ཁྱོད་ལ་བདེ་ལེགས་མཛད་པར་གྱུར༔ ཚོགས་གཉིས་མཐར་ཕྱིན་དགེ་འདུན་འདུས་པའི་སྡེ༔ དྲང་སྲོང་གྲུབ་ཐོབ་ཀུན་གྱི་འབྱུང་གནས་དེས༔ ཚེ་འདས་ཁྱོད་ལ་བདེ་ལེགས་མཛད་པར་གྱུར༔
རྩ་གསུམ་ངོ་བོ་སྐྱབས་ཡུལ་ཀུན་འདུས་མཆོག༔ སྣ་ཚོགས་སྤྲུལ་སྐུ་དཀྱིལ་འཁོར་ལྷ་ཚོགས་དེས༔ ཚེ་འདས་ཁྱོད་ལ་བདེ་ལེགས་མཛད་པར་གྱུར༔ རིག་འཛིན་འདུས་པའི་མཆེད་ལྕམ་བདེན་པའི་ཚིག༔ རྩེ་གཅིག་ཐོགས་མེད་འགྲུབ་པའི་སྨོན་ལམ་དེས༔ ཚེ་འདས་ཁྱོད་ལ་བདེ་ལེགས་མཛད་པར་གྱུར༔ བརྒྱ་བྱིན་ལ་སོགས་སྟོང་གསུམ་འབྱུང་པོའི་ཚོགས༔ བྱང་ཆུབ་ཐོབ་ནས་སྡུག་བསྔལ་བྲལ་བ་དེས༔ ཚེ་འདས་ཁྱོད་ལ་བདེ་ལེགས་མཛད་པར་གྱུར༔ མཐུ་ཆེན་སྟོབས་ཀྱིས་ཚེ་འདས་བྱིན་བརླབས་ནས༔
ཉིན་མཚན་རྟག་ཏུ་བདེ་ལེགས་འབྱུང་གྱུར་ཅིག༔ ལམ་བསྟན་ནས་རྣམ་ཤེས་འོག་མིན་རྒྱལ་བའི་ཐུགས་ཀར་ཐིམ་པར་བསམ༔ ཧོཿ ཉོན་ཅིག་ཚེ་འདས་ཡིད་ལུས་རིགས་ཀྱི་བུ༔ བར་དོར་འཁྱམས་པའི་རྣམ་ཤེས་གཏད་མེད་ཁྱོད༔ སྒྲིབ་མེད་གསལ་སྟོང་ཡི་གེ་ཨ་རུ་བསྒོམ༔ དབུ་མ་ཀ་དག་བདེ་ཆེན་ཞིང་ཁམས་སུ༔ ཐོག་མའི་མགོན་པོ་ཀུན་བཟང་སྣང་མཐའ་ཡས༔ དམར་གསལ་མཉམ་བཞག་རྡོ་རྗེ་སྐྱིལ་ཀྲུང་བཞུགས༔ རྫོགས་པའི་སངས་རྒྱས་དེ་ཡི་ཐུགས་ཀ་རུ༔
རྩལ་ཆེན་ཡེ་ཤེས་རླུང་གིས་རབ་བཏེགས་ནས༔ རྣམ་ཤེས་ཨ་ཡིག་སྐར་མདའ་ཆད་པ་ལྟར༔ མངོན་རྫོགས་རྒྱལ་བའི་ཐུགས་ཀར་ཐིམ་གྱུར་ཅིག༔ ཕཊ྄ཿ ཕཊ྄ཿ ཕཊ྄ཿ ཅེས་ཆོས་སྐུའི་ཐུགས་ཀར་བསྟིམ༔ བཅུ་བདུན་པ་བྱང་བུ་སྦར་བ་ནི༔ ཧོཿ མདུན་དུ་སྐད་ཅིག་གིས་ཁྲོ་བོ་དམར་ནག་བག་ཆགས་སྲེག་པའི་ཧེ་རུ་ཀ་སྟོབས་ལྡན་གསལ་བར་གྱུར༔
ཨོཾ་ཧེ་རུ་ཀ་རྃ་པཱ་པཾ་བི་ཤུདྡྷེ་ཧཱུྃ་ཕཊ྄ཿ ཧཱུྃ༔ གསོན་ཅིག་དགོངས་ཤིག་རིགས་ཀྱི་བུ༔ བདག་འཛིན་སྲིད་པའི་ཕུང་པོ་ལ༔ རང་བྱུང་ཡེ་ཤེས་མེ་སྦར་རོ༔ རྣམ་རྟོག་དུག་ལྔའི་བུད་ཤིང་ལ༔ སྐུ་ལྔ་ལྷུན་གྲུབ་མེ་སྦར་རོ༔ ཕུང་པོ་ལྔ་ཡི་བུད་ཤིང་ལ༔ རྒྱལ་བ་རིགས་ལྔའི་མེ་སྦར་རོ༔ རྣམ་ཤེས་ཚོགས་དྲུག་བུད་ཤིང་ལ༔
ཕ་རོལ་ཕྱིན་དྲུག་མེ་སྦར་རོ༔ ཡུལ་བརྒྱད་བདག་འཛིན་བུད་ཤིང་ལ༔ སེམས་དཔའ་བརྒྱད་ཀྱི་མེ་སྦར་རོ༔ ཤེས་བྱ་བརྒྱད་ཀྱི་བུད་ཤིང་ལ༔ ལྷ་མོ་བརྒྱད་ཀྱི་མེ་སྦར་རོ༔ རྟོག་པ་དགུ་ཡི་བུད་ཤིང་ལ༔ ཐེག་པ་རིམ་དགུའི་མེ་སྦར་རོ༔ ལུས་ངག་ཡིད་ཀྱི་བུད་ཤིང་ལ༔ སྐུ་གསུང་ཐུགས་ཀྱི་མེ་སྦར་རོ༔ ཕུང་པོ་ང་བདག་བསྲེགས་གཏོར་ནས༔
བླ་མེད་བྱང་ཆུབ་ཐོབ་གྱུར་ཅིག༔ ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ་ཧྲཱིཿ ཞེས་བྱང་བུ་སྦར་ཏེ་སཱཙྪའམ་ཆུ་བོར་དོར༔ བཅོ་བརྒྱད་པ་བསྔོ་བ་གང་རུང་བྱ༔ དེ་ནས་སྨོན་ལམ་ནི༔ ཧཱུྃ༔ རྣམ་དག་བཀོད་པ་ཞིང་ཁམས་བདེ་བ་ཅན༔ མ་བཅོས་ལྷུན་གྲུབ་རང་བྱུང་གཞལ་ཡས་དབུས༔ ཐོག་མའི་མགོན་པོ་སྣང་མཐའ་འོད་མི་འགྱུར༔
རྒྱལ་སྲས་སངས་རྒྱས་བྱང་སེམས་ཚོགས་ཀྱིས་བསྐོར༔ ངོ་མཚར་བཀོད་པ་བློ་ལས་འདས་པ་ཡི༔ ཏིང་འཛིན་ལོངས་སྤྱོད་གཏུམ་མོ་གོས་ཀྱི་མཆོག༔ བྱང་ཆུབ་ཆུ་རྒྱུན་མི་ཟད་ལོངས་སྤྱོད་པ༔ སྣང་སྟོང་ལྷ་ཡི་ཁྱེའུ་ཕོ་མོ་གྲོགས༔ འཕགས་པའི་ནོར་བདུན་རིན་ཆེན་གཏེར་མཛོད་ཅན༔ ཡེ་ཤེས་ལྔ་ཡི་སྣ་ཚོགས་རྒྱན་གྱིས་སྤྲས༔ འོད་གསལ་སྙིང་པོ་མ་རིག་ཀ་ནས་དག༔ ཀུན་ཚང་བཀོད་པ་རབ་ཏུ་རྫོགས་པ་ཡིས༔ མཁའ་སྤྱོད་ཕུན་ཚོགས་ཞིང་ཁམས་དེ་ཉིད་དུ༔
ཚེ་འདས་རྣམ་ཤེས་སྐད་ཅིག་འཕོས་མ་ཐག༔ མ་ནོར་བསྟན་པའི་ལམ་མཆོག་རབ་རྙེད་ནས༔ རིག་འཛིན་རྒྱལ་བའི་སྲས་སུ་སྐྱེ་བར་ཤོག༔ རིག་འཛིན་རྒྱལ་བའི་སྲས་སུ་སྐྱེས་ནས་ཀྱང་༔ སྤྲུལ་པས་ཕྱོགས་བཅུའི་གཞན་དོན་ནུས་པར་ཤོག༔ ཅེས་སྨོན་ལམ་གང་རུང་གིས་མཚམས་སྦྱོར་བྱ༔ ས་མ་ཡ༔ ཨེ་མ་བདག་འདྲ་པད་འབྱུང་གིས༔ ཕྱི་རབས་སེམས་ཅན་དོན་གྱི་ཕྱིར༔ གཤིན་ཆོག་བག་ཆགས་གཡའ་བྲལ་བཞག༔
གང་ཞིག་འདི་ཉིད་ཐེབས་པའི་རིགས༔ བྱང་ཆུབ་ཐོབ་པར་ཐེ་ཚོམ་མེད༔ མ་འོངས་དུས་ཀྱི་ཐ་མ་ལ༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔
གཏད་རྒྱ༔ ཁོ་བོ་པདྨ་གཏེར་བདག་གླིང་པས་ལྕགས་གླང་ལོར་བྲག་གད་པདྨ་ཤེལ་ཕུག་ནས་གདན་དྲངས་པའོ།། །། ཐུགས་རྗེ་ཆེན་པོ་འཁོར་འདས་ཟིལ་གནོན་ལས༔ གཏེར་སྲུང་གཟའ་ཡི་སྒྲུབ་ཐབས་བཞུགས་སོ༔ གཏུམ་པོ་ཁྲོས་པའི་སྐུ་ལ་ཕྱག་འཚལ་ལོ༔ ཨེ་མ་བདག་འདྲ་པད་འབྱུང་གིས༔ སྙིང་ཐིག་སྲུང་མའི་སྒྲུབ་ཐབས་བསྟན༔ དབྱངས་ཅན་མཚོ་རྒྱལ་གཟུངས་ཀྱིས་ཟུངས༔ ཡི་གེར་ཐོབ་ལ་གཏེར་དུ་སྦོས༔ ལས་འཕྲོ་ཅན་དང་འཕྲད་པར་ཤོག༔
ས་མ་ཡ༔ དང་པོ་སྒྲུབ་པའི་རིམ་པ་ནི༔ དུར་ཁྲོད་ཕུང་ཤུལ་གང་རུང་ལ༔ དམར་ནག་ཆོས་འབྱུང་དལ་ཐིག་གདབ༔ དེ་དབུས་བྷནྡྷ་མཚན་ལྡན་ནང་༔ འབྲུ་ནག་དཔལ་གཏོར་སྨད་ཟླུམ་ལ༔ བྱ་རོག་མགོ་དང་མེ་རི་ཡིས༔ མཚན་པའི་རྒྱན་བཀྲ་ལེགས་པར་བཏབ༔ འཁོར་དུ་གཏོར་ཆུང་བརྒྱད་ཀྱིས་བསྐོར༔ རྩེ་མོར་དར་ནག་གདུགས་ཀྱི་དབུས༔
བྱ་རོག་སྙིང་དང་སྲོག་ཡིག་བཞག༔ བླ་རྡོ་གཟི་མིག་དགུ་པ་དང་༔ ལྕགས་ཀྱི་མདའ་གཞུ་ལ་སོགས་གཟུགས༔ གཞན་ཡང་མཆོད་རྫས་སྣ་ཚོགས་བཤམ༔ མདུན་དུ་བྲུབ་ཁུང་དགྲ་ལིང་དང་༔ ཐུན་རྫས་དག་གིས་བསྐོར་བ་བཤམ༔ ས་མ་ཡ༔ དང་པོ་བདག་མདུན་བསྐྱེད་ཆོག་ནི༔ ཧཱུྃ༔ སྟོང་པའི་ངང་ལས་སྣང་སྲིད་ཨེ་ཡི་ཀློང་༔
སྣོད་བཅུད་ཐམས་ཅད་རབ་འཇིགས་གཞལ་ཡས་ཁང་༔ དེ་དབུས་དུག་རླངས་དམར་ཆེན་རོ་ཡི་གདན༔ བདག་ཉིད་ཧཱུྃ་ལས་ཡེ་ཤེས་གཟའ་མཆོག་ནི༔ ཁྲ་ཚ་མཐིང་ནག་ཞལ་གསུམ་ཕྱག་དྲུག་པ༔ གཡས་དཀར་གཡོན་དམར་རབ་ཁྲོས་སྲིད་གསུམ་སྔངས༔ ཐོད་སྐམ་དབུ་རྒྱན་སྤྱི་བོར་བྱ་རོག་ཞལ༔ གཡས་གསུམ་རྡོ་རྗེ་རལ་གྲི་གནམ་ལྕགས་མདའ༔ གཡོན་གསུམ་རྒྱལ་མཚན་མེ་ཐབ་རྭ་ཡི་གཞུ༔ དུར་ཁྲོད་ཆས་རྫོགས་ལྷུ་ཚིགས་སྤྱན་གྱིས་སྤྲས༔ ཞབས་བཞི་དོར་སྟབས་མ་རུངས་འབྱུང་པོ་བརྫིས༔
གསང་བའི་ཡུམ་མཆོག་ཀླུ་མོ་འོད་ལྡན་ནི༔ ཁྲོ་འཛུམ་མཐིང་འོད་དགྱེས་པའི་མདངས་མངའ་མ༔ ཕྱག་གཉིས་ནོར་བུ་སྒྲོམ་བཅས་མགུལ་ནས་འཁྱུད༔ དུར་ཁྲོད་ཆས་ལྡན་བརྐྱང་བསྐུམ་ཡབ་ལ་འཁྲིལ༔ མེ་འོད་ཚྭ་ཚྭ་འབར་བའི་ཀློང་དུ་གསལ༔ ཨོཾ་ཧྲཱི་ཛྙཱ་ན་ཁྲ་ཚ་ནཱ་ག་ཏེ་ཛྭ་ཧཱུྃ་ཕཊ྄ཿ ཧཱུྃ༔ མདུན་དུ་དུག་རླངས་ཁྲག་མཚོ་ཁོལ་མའི་དབུས༔ ཀྵཾ་ཡིག་ནག་པོ་གནས་འགྱུར་དྲན་རྫོགས་སུ༔ གཟའ་རྒོད་ལྗང་སྔོན་ཀི་ཀང་རཱ་ཧུ་ལ༔
སྲིན་པོའི་གཟུགས་ཅན་ཞལ་དགུ་རབ་ཏུ་ཁྲོ༔ སྤྱི་བོར་སྒྲ་གཅན་བྱ་རོག་ནག་པོའི་མགོ༔ གཡས་གཉིས་རལ་གྲི་གནམ་ལྕགས་མདའ་གཞུ་བསྣམས༔ གཡོན་གཉིས་ཆུ་སྲིན་རྒྱལ་མཚན་སྦྲུལ་ཞགས་ཐོགས༔ ལྟེ་བར་ཁྲོ་ཞལ་སྐུ་ལུས་མིག་གིས་བརྒྱན༔ སྐུ་སྨད་དུག་སྦྲུལ་རྒྱ་མཚོའི་ཀློང་དུ་འཁྱིལ༔ གཟའ་བརྒྱད་གདོང་མོ་རྒྱུ་སྐར་ཚོགས་ཀྱིས་བསྐོར༔ བསྟན་དགྲ་དམ་ཉམས་བསྒྲལ་བའི་ངོ་བོར་གསལ༔ ཨོཾ་ཧྲཱི་རཱ་ཧུ་ལ་ཀི་ཀང་ཧྲཱི་ཤག་རུ་རཾ་གྲ་ཧ་བཱིམིཥ་ཧཱུྃ་ཕཊ྄ཿ དེ་ལྟར་གསལ་བའི་ཐུགས་ཀའི་ཧཱུྃ་གི་འོད་ཟེར་གྱིས་དྲང་སྲོང་གཟའ་མཆོག་འཁོར་བཅས་སྤྱན་དྲངས༔
ཨོཾ་བཛྲ་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ ཧཱུྃ༔ མེ་རླུང་འཚུབས་པའི་ཕོ་བྲང་ནས༔ གཟའ་མཆོག་རྒྱལ་པོ་གཤེགས་སུ་གསོལ༔ ཡང་འཁོར་བཀའ་ཉན་གཤེགས་སུ་གསོལ༔ དུག་སྦྲུལ་ནག་པོའི་ཁྲི་ལ་བཞུགས༔ ཧཱུྃ༔ ཁྱོད་ལ་མཐུན་པའི་དམ་རྫས་ནི༔ ལྕགས་ཟངས་བྷནྡྷའི་སྣོད་ནང་དུ༔
དམར་ནག་གཏོར་མ་ལིངྒས་བརྒྱན༔ དར་ནག་གདུགས་ཕུབ་སྲོག་སྔགས་བཏགས༔ དགྲ་བགེགས་ཤ་ཁྲག་དོན་སྙིང་དང་༔ དགྱེས་པའི་མཆོད་པ་སྣ་ཚོགས་འདི༔ གཟའ་བདུད་འཁོར་དང་བཅས་ལ་འབུལ༔ ཧཱུྃ༔ དྲང་སྲོང་ཆེན་པོའི་ཐུགས་དམ་བསྐང་༔ ཀི་ཀང་ཆེན་པོའི་ཐུགས་དམ་བསྐང་༔ སྒྲ་གཅན་འབར་བའི་ཐུགས་དམབསྐང་༔ རཱ་ཧུ་ལ་ཡི་ཐུགས་དམ་བསྐང་༔
ལྗང་སྔོན་ཆེན་པོའི་ཐུགས་དམ་བསྐང་༔ སྡེ་བརྒྱད་དམག་དཔོན་ཐུགས་དམ་བསྐང་༔ གཟའ་བརྒྱད་འཁོར་བཅས་ཐུགས་དམ་བསྐང་༔ གདོང་མོ་རིགས་བཞིའི་ཐུགས་དམ་བསྐང་༔ རྒྱུ་སྐར་ཉེར་བརྒྱད་ཐུགས་དམ་བསྐང་༔ ཧཱུྃ༔ ཐུགས་དམ་གཉན་པོ་བསྐངས་གྱུར་ནས༔ བདག་གི་གཡར་དམ་སོར་ཆུད་དེ༔ ཕྲིན་ལས་ཐོགས་མེད་ཁྱོད་ཀྱིས་སྒྲུབས༔ གདུག་པའི་དམ་ཉམས་དགྲ་དང་བགེགས༔
མྱུར་དུ་བསྒྲལ་བའི་ཕྲིན་ལས་མཛོད༔ ཨོཾ་ཨཱཿཧཱུྃ༔ སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་དགྲ་བགེགས་ཀྱི་མ་ཧཱ་མཱཾ་ས་རཀྟ་གོ་རོ་ཙ་ན་ལ་ཁ་ཁ་ཁཱ་ཧི༔ དེ་ནས་བསྟོད་པ་བྱ་བ་ནི༔ ཧཱུྃ༔ བསྐལ་པ་མེ་འབར་ཁྲག་མཚོའི་ཀློང་༔ ཐོག་ཆར་བུ་ཡུག་དཀྱིལ་འཁོར་དབུས༔ གཟའ་བདུད་ཆེན་པོ་མི་བསྲུན་པ༔ དབུ་དགུ་ཁྲོས་པས་སྟོང་གསུམ་སྔངས༔ བྱ་རོག་གདོང་གི་བསྟན་པ་སྲུང་༔
ཕྱག་བཞི་མཚོན་ཆར་དགྲ་ལ་འབེབས༔ སྤྱན་སྟོང་གཟིགས་པས་སྲིད་གསུམ་སྔངས༔ སྦྲུལ་མཇུག་འཁྱིལ་བས་ཀླུ་སྲིན་འདུལ༔ སྐུ་ལ་མེ་འོད་ཚྭ་ཚྭ་འཁྲུགས༔ གཟའ་བདུད་ནག་པོར་བདག་བསྟོད་དོ༔ སྐབས་སུ་དགྲ་ལིང་འགུགས་པ་ནི༔ ཧཱུྃ་རཱ་ཧུ་ལ་ཀི་ཀང་ཡ་མ་དགྲ་བགེགས་རཾ་ཏྲི་ཏ་ཧ་ལ་མཱ་ར་ཡ་ཁུག་ཁུག་ཛ་ཛཿ དགྲ་བོ་ངག་མནན་ནི༔ ཨོཾ་ཏྲི་གྲ་ཧ་ཁམ་ལོ་ཀ་ཡ་དགྲ་བོ་ཝཱཀ་སཏྭཾ་བྷ་གཟེར་ནན༔ དགྲ་བོར་ཐུན་བརྡེག་པ་ནི༔
ཨོཾ་ཀི་ཀང་ཧྲཱི་ཤག་ནཱ་ག་ཧ་ལ་དགྲ་བོའི་བླ་སྲོག་གཟེར་ཐུམ་བྷི་ཤ་བྷི་ཤ་ཀ་ར་ཏྲི་ཡ་རྦད་རྦད༔ དེ་ནས་དགྲ་བོ་བསྒྲལ་བ་ནི༔ ཧཱུྃ་ཡཀྵ་ཀཱ་ལ་ཐུན་ཐུན་དགྲ་བོ་བྷནྡྷ་བྷནྡྷ་བཾ་རིལ་ཁམ་མྱོག་མ་ཏྲི་ཡ་མ་དགྲ་བོའི་ཙིཏྟ་ལ་རྦད་རྦད༔ དེ་ནས་གཏུབ་པ་ནི༔ ཨོཾ་ཡ་མ་བཾ་ལོག་པྲ་ཧ་སི་ཏ་དགྲ་བོ་མཱ་ར་ཡ་རྦད་རྦད་ནྲྀ་ཏྲི་མྱོག་ཐུཾ་ཐིབ་རྩ་ཤིག་ཤིག༔ དགྲ་བོ་བསྲེག་པ་ནི༔ ཨོཾ་རཾ་ཤག་ཀཱ་ལ་ཀི་ཀང་ཡ་མ་དུན་དུན་དགྲ་བོ་རཾ་ཧ་ལ་རཾ་ཧ་ལ་རྦད་རྦད༔ དགྲ་བོ་མནན་པ་ནི༔ ཨོཾ་ཡཀྴ་མཱ་ར་ཡ་ཏྲི་ཧུར་ཧུར་ཐུཾ་ཐུཾ་དགྲ་སྲི་སཏྭཾ་བྷ་ཡ་ནན༔ ཞེས་སྔགས་རྣམས་སྐབས་དང་བསྟུན་ཏེ་ལིངྒ་བསྒྲལ་ཞིང་གཏོར་མ་ལ་བྲན༔
གཞན་མནན་གཏད་ལ་སོགས་ཞལ་དུ་ཤེས༔ དེ་ནས་ཐ་ཚིག་བསྒྲག་ཅིང་གཏོར་མ་འབུལ་བ་ནི༔ ཐུན་གཏོར་ལ་དགྲ་བོ་འགུགས་ཤིང་༔ ཧཱུྃ༔ སྔོན་ཚེ་རྡོར་འཆང་ཤཱཀ་ཐུབ་བཀའ༔ བར་དུ་གསང་བདག་པད་འབྱུང་བཀའ༔ ཅི་ལྟར་ཁས་བླངས་དམ་བཅས་བཞིན༔ དམ་ཚིག་དུས་ལ་མ་འདའ་བར༔ དམར་གྱི་གཏོར་མ་འདི་བཞེས་ལ༔ གདུག་པའི་དམ་ཉམས་མྱུར་དུ་སྒྲོལ༔
ཧཱུྃ༔ ཀི་ཀང་ནག་པོ་དགྲ་ལ་བྷྱོཿ བྱ་རོག་གདོང་ཅན་དགྲ་ལ་བྷྱོཿ ཁྲ་ཚ་སྒྲ་གཅན་དགྲ་ལ་བྷྱོཿ སྟོབས་ལྡན་ལྗང་སྔོན་དགྲ་ལ་བྷྱོཿ གཟའ་བརྒྱད་གདོང་མོ་དགྲ་ལ་བྷྱོཿ ལྷ་སྲིན་སྡེ་བརྒྱད་དགྲ་ལ་བྷྱོཿ ཡང་འཁོར་རུ་འདྲེན་དགྲ་ལ་བྷྱོཿ དགྲ་བོའི་ཤ་ཁྲག་དོན་སྙིང་རོལ༔ བཅོལ་བའི་ཕྲིན་ལས་འགྲུབ་པར་མཛོད༔
ཧྲཱི་རཱ་ཧུ་ལ་ཀི་ཀང་གྲ་ཧ་ན་ག་རཾ་ཝ་ནཱ་ཡ་ཨི་དཾ་བྷ་ལིངྟ་ཁ་ཁ་ཁཱ་ཧི༔ དགྲ་བོ་བྱད་མའི་སྙིང་ལ་བྷྱོ་བྷྱོཿ ཤ་ལ་རྦད་རྦད༔ རུས་པ་ལ་གཏུབ་གཏུབ༔ སྲོག་ལ་རྔུབ་རྔུབ༔ ཐུན་ཐུན་ཧ་ཡ་དེ་ཤ་དེ་ཤ་རྦད་བྷྱོཿ
ཞེས་གཏོར་མ་དགྲ་ཕྱོགས་སུ་འཕང་༔ དམོད་པ་བོར༔ ཐལ་མོ་བརྡབ༔ སྒྲུབ་པའི་སྐབས་ཡིན་ན་སྲོག་ཡིག་དང་བླ་རྟེན་འཆང་༔
རྗེས་བསྔོ་སྨོན་བྱ༔ ས་མ་ཡ༔ བདག་འདྲ་པདྨ་ཐོད་ཕྲེང་གིས༔ ཕྱི་རབས་བསྟན་དགྲ་བསྒྲལ་བ་དང་༔ གཉེར་གཏད་བཀའ་བསྟན་སྐྱོང་བའི་ཕྱིར༔ དྲང་སྲོང་ཀི་ཀང་སྒྲུབ་ཐབས་བཞག༔ མ་འོངས་དུས་ཀྱི་ཐ་མ་ལ༔ ལས་འཕྲོ་ཅན་དང་འཕྲད་བར་ཤོག༔ ས་མ་ཡ༔ གཏེར་རྒྱ༔
སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཨོ་རྒྱན་རྩ་གསུམ་གླིང་པས་ལྕགས་གླང་ལོར་པདྨ་ཤེལ་ཕུག་ནས་གདན་དྲངས་ཤིང་ཤོག་སེར་ལས་ཞལ་བཤུས་སོ།། །། ཐུགས་རྗེ་ཆེན་པོ་འཁོར་འདས་ཟིལ་གནོན་ལས༔ རྨ་རྐོང་དགེ་བསྙེན་གསོལ་མཆོད་བཞུགས་སོ༔ ཐུགས་རྗེ་ཆེན་པོའི་སྐུ་ལ་འདུད༔ དགེ་བསྙེན་ཆེན་པོའི་གསོལ་མཆོད་ནི༔ རིན་ཆེན་སྣོད་མཆོག་གཙང་མའི་ནང་༔
བཤོས་བུ་སྟོད་ཟུར་སྨད་ཟླུམ་ལ༔ སྦྲུལ་གྱིས་དཀྲིས་ཤིང་དཀར་རྒྱན་བྱ༔ ཕྱི་རོལ་མཐེབ་སྐྱུ་བརྒྱད་ཀྱིས་བསྐོར༔ ཕུད་དང་སྐྱེམས་བཅས་དཀར་མཆོད་རིགས༔ གཡག་སྔོན་བྱ་སྔོན་སྦྲུལ་སྔོན་དང་༔ ནམ་མཁའ་སྔོན་པོ་ལ་སོགས་བཞག༔ དེ་ནས་བྱིན་གྱིས་བརླབ་པ་ནི༔ ཨོཾ་ཨཱཿཧཱུྃ༔ ལན་གསུམ༔ མཆོད་སྦྱིན་གྱི་གཏོར་མ་འདོད་པའི་ཡོན་ཏན་ལྔ་དང་ལྡན་པ་འདི་ཉིད་ཀླུ་ཡི་དགེ་བསྙེན་མཆེད་བརྒྱད༔
ཁྱད་པར་གཏེར་སྲུང་དྲག་པོ་མཐུ་བོ་ཆེ་རྣམས་ལ་དམ་རྫས་བརྒྱན་པའི་མཆོད་གཏོར་རྒྱ་ཆེན་པོ་འབུལ་ལོ༔ བཞེས་ནས་རྣལ་འབྱོར་བདག་གིས་ཞི་རྒྱས་དབང་དྲག་གི་ལས་ཅི་བཅོལ་བ་ཐམས་ཅད་ཐོགས་པ་མེད་པར་འགྲུབ་པའི་ཕྲིན་ལས་མཛོད་ཅིག༔ ཧཱུྃ༔ རབ་འཇིགས་རི་བོའི་ཁོང་སེང་དབུས༔ རྒྱ་མཚོ་མེར་བའི་ནང་ཤེད་ནས༔ ཀླུ་ཡི་དགེ་བསྙེན་གཤེགས་སུ་གསོལ༔ རང་རང་དགྱེས་པའི་གདན་ལ་བཞུགས༔ ཨོཾ་བཛྲ་ས་མཱ་ཡ་ཛ་ཛཿ ཧཱུྃ༔ གཏེར་སྲུང་ཆེན་པོ་འཁོར་བཅས་ལ༔
མཐུན་པའི་དམ་རྫས་འབུལ་བ་ནི༔ གཡག་སྔོན་བྱ་སྔོན་སྦྲུལ་སྔོན་དང་༔ བཤོས་བུ་ནམ་མཁའ་སྔོན་པོ་སོགས༔ གསེར་སྐྱེམས་ཕུད་དང་དཀར་མཆོད་འདི༔ དགེ་བསྙེན་ཀླུ་མོ་འཁོར་བཅས་ལ༔ འབུལ་ལོ་མཆོད་དོ་ལྷ་གསོལ་ལོ༔ བསྟན་པའི་བྱ་ར་མཛད་དུ་གསོལ༔ ཧཱུྃ༔ རྒྱ་མཚོ་མེར་བའི་ཀློང་དཀྱིལ་ནས༔ ཀླུ་ཡི་སྐྱེས་བུ་དགེ་བསྙེན་ནི༔
ཞི་མཛུམ་མཛེས་པའི་མདངས་མངའ་བ༔ གཡུ་ཁྲབ་སྔོན་པོ་སྐུ་ལ་གསོལ༔ མཐིང་རྨོག་རུ་དར་ལྷབས་སེ་ལྷབ༔ ཕྱག་གཡས་གཏེར་གྱི་སྒྲོམ་བུ་བསྣམས༔ གཡོན་པས་དར་མདུང་སྔོན་པོ་བསྒྲེངས༔ ཀླུ་རྟ་སྒ་སྲབ་ཆས་ཀྱིས་བརྒྱན༔ དར་སྔོན་བེར་ཆེན་སྭག་ལྷམ་གསོལ༔ མ་སང་དགྲ་ལྷ་ཆེན་པོ་སྟེ༔ བསྟན་པ་སྐྱོང་བའི་མྱུར་མགྱོགས་ཅན༔ སྲུང་མ་ཆེན་པོ་ཁྱེད་ལ་བསྟོད༔
ཧཱུྃ༔ སྐྱེས་བུ་ཀླུ་ཡི་དགེ་བསྙེན་ཆེ༔ གནས་ནི་རྨ་རྐོང་མཚོ་ལ་གནས༔ ཆགས་པ་ཤེལ་ཕུག་མཚོ་ལ་འཁོར༔ འགྱུ་བ་རོང་ཆེན་བཞི་ལ་འགྱུ༔ རྩལ་ཆེན་ཀླུ་ཡི་དགེ་བསྙེན་ཆེ༔ གསོལ་ལོ་མཆོད་དོ་ཕྲིན་ལས་སྒྲུབས༔ རིག་འཛིན་པདྨའི་བཀའ་བཏགས་བཞིན༔ གཏེར་གཉན་འདི་ཡི་བསྟན་པ་སྲུངས༔ ཡུལ་གྲུ་ལོ་ཕྱུགས་ས་བཅུད་སྤེལ༔
སྒྲུབ་པའི་རིག་འཛིན་བུ་བཞིན་སྐྱོངས༔ སྦས་ཡུལ་བསྟན་པའི་སྲོག་ཤིང་ཚུགས༔ རིག་འཛིན་བདག་གིས་བོས་པའི་ཚེ༔ མངོན་སྤྱོད་རྟགས་དང་ཆས་ཏེ་བྱོན༔ གདུག་པའི་དགྲ་བགེགས་མྱུར་དུ་སྒྲོལ༔ བཅོལ་བའི་ཕྲིན་ལས་འགྲུབ་པར་མཛོད༔ ཨོཾ་ནཱ་ག་ཏི་པ་ར་ཙ་ས་མ་ཡ་སྭཱ་ཧཱ༔ ཞེས་མཆོད་གཏོར་འབུལ་ཞིང་ཕྲིན་ལས་འགྲུབ༔ སྒྲུབ་པའི་རིག་འཛིན་རྣལ་འབྱོར་སྐྱོངས༔ བཀའ་བཙན་ལས་མྱུར་ཐོགས་མེད་སྒྲུབས༔
ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཨུ་རྒྱན་རྩ་གསུམ་གླིང་པས་པདྨ་ཤེལ་ཕུག་ནས་གདན་དྲངས་ཏེ་ཤོག་སེར་ནས་ཞལ་རྒྱས་སོ།། །། ཐུགས་རྗེ་ཆེན་པོ་འཁོར་འདས་ཟིལ་གནོན་ལས༔ གཏེར་སྲུང་ལྷ་བཙན་གྱི་གསོལ་མཆོད་བཞུགས་སོ༔ ཐུགས་རྗེ་ཆེན་པོའི་སྐུ་ལ་འདུད༔
ས་མ་ཡ༔ གཏེར་སྲུང་ཆེན་པོ་མཆོད་པའི་ཐབས༔ རིན་ཆེན་སྣོད་མཆོག་ཡངས་པའི་ནང་༔ དཀར་གཏོར་འདབ་མ་བཅུ་དྲུག་པ༔ གཏོར་ཀྱུ་བརྒྱད་དང་སྨན་མཆོད་ཕུད༔ བྱིན་གྱིས་བརླབས་ལ་འདི་སྐད་དོ༔ ཨོཾ་ཨཱཿཧཱུྃ༔ བསྒྲུབས་ཤིང་བརྟེན་པའི་མཆོད་རྫས་རྒྱ་ཆེན་པོ་འདི༔ གཏེར་སྲུང་ལྷ་བཙན་ཆེན་པོ་འཁོར་དང་བཅས་པ་ལ་འབུལ་ལོ༔ སངས་རྒྱས་ཀྱི་བསྟན་པ་སྲུངས༔
དཀོན་མཆོག་གི་དབུ་འཕང་བསྟོད༔ དགེ་འདུན་གྱི་སྡེ་སྐྱོངས༔ འགྲོ་བའི་བསོད་ནམས་སྤེལ༔ ཁྱད་པར་རྣལ་འབྱོར་བདག་ཅག་འཁོར་དང་བཅས་པའི་འགལ་རྐྱེན་སེལ་ཞིང་མཐུན་རྐྱེན་བསམ་པ་ཡིད་བཞིན་དུ་འགྲུབ་པར་མཛད་དུ་གསོལ༔ ཧཱུྃ༔ དག་པ་འཕྲུལ་གྱི་གཞལ་ཡས་ཁང་༔ འཇའ་འོད་འཁྱིལ་བའི་གནས་མཆོག་ནས༔ ལྷ་བཙན་འབར་བ་གཤེགས་སུ་གསོལ༔ ཡིད་འོང་མཛེས་པའི་གདན་ལ་བཞུགས༔ ཨོཾ་བཛྲ་ས་མཱ་ཡ་ཛ་ཛཿ
པདྨ་ཀ་མ་ལ་ཡེ་སཏྭཾ༔ ཧཱུྃ༔ ལྷ་བཙན་ཆེན་པོ་འཁོར་བཅས་ལ༔ མཐུན་པའི་དམ་རྫས་འབུལ་བ་ནི༔ མདའ་དར་རིན་ཆེན་སྣ་ཚོགས་དང་༔ དར་ཐོད་རུ་མཚོན་དཀར་དམར་རྒྱན༔ བྱ་དཀར་གཡག་དཀར་ལུག་དཀར་དང་༔ ཕྱེ་མར་ཇ་ཆང་དཀར་མངར་ཕུད༔ དམ་རྫས་གསེར་སྐྱེམས་དཀར་གཏོར་འབུལ༔ གསོལ་ལོ་མཆོད་དོ་ཕྲིན་ལས་མཛོད༔
ཧཱུྃ༔ ལྷ་ཡི་བཙན་རྒོད་མཐུ་བོ་ཆེ༔ ཁྲོ་འཛུམ་སྒེག་པའི་ཆ་བྱད་ཅན༔ སྐུ་ལ་ཤེལ་ཁྲབ་སི་ལི་ལི༔ ཤེལ་རྨོག་དང་རུ་རླུང་ལྟར་འཚུབས༔ ཕྱག་གཡས་རིན་ཆེན་གཏེར་སྒྲོམ་བསྣམས༔ གཡོན་པས་དར་མདུང་མཁའ་ལ་ཕྱར༔ སྐེད་ལ་སྟག་རལ་གཟིག་ཤུབས་བརྒྱན༔ དར་དཀར་ལྷུབ་ལྡན་པུ་རུ་རུ༔ ཞབས་ལ་ཧོར་ལྷམ་གཡུ་མཐིལ་གསོལ༔
རླུང་རྟ་རག་པ་རྟིང་དཀར་ཆིབས༔ སྒ་སྲབ་གཡུ་མཐུར་ཁྲིགས་སེ་ཁྲིག༔ འཁོར་ནི་རང་འདྲ་བརྒྱད་ཀྱིས་བསྐོར༔ ཀླད་ན་བྱ་དཀར་ཀྱི་ལི་ལི༔ དུང་ཁྱི་ཕོ་མོ་མདུན་ན་རྒྱུག༔ ཡང་འཁོར་དཀར་ཕྱོགས་འབུམ་གྱིས་བསྐོར༔ གཟི་བརྗིད་བཀྲག་མདངས་ཏ་ལ་ལ༔ ལྷ་བཙན་འཁོར་དང་བཅས་ལ་བསྟོད༔ ཧཱུྃ༔ སློབ་དཔོན་པདྨའི་བཀའ་ཉན་པ༔
རིན་ཆེན་གཏེར་གྱི་སྲུང་མ་ཆེ༔ གནས་ནི་རྒྱང་ཕུ་གངས་ལ་གནས༔ བཞུགས་གནས་ཤེལ་ཕུག་བྲག་ལ་བཅའ༔ སྦས་གནས་གཉན་གྱི་སྲུང་མ་ཆེ༔ རིག་འཛིན་སྒྲུབ་ལ་བུ་བཞིན་སྐྱོངས༔ འབྲུ་ནོར་ལོ་ཕྱུགས་བཅུད་ཀྱི་བདག༔ ཆོས་འཁོར་ཡུལ་རིས་སྐྱོང་བའི་མཆོག༔ དགྲ་ལྷ་ཆེན་པོ་མི་བསྲུན་པ༔ མཐུན་རྫས་མཆོད་གཏོར་འདི་བཞེས་ལ༔ རིག་འཛིན་བདག་གིས་བོས་པའི་ཚེ༔
མཐུ་རྩལ་སྟོབས་ཀྱིས་དམག་དཔུང་བསྐྱེད༔ ཕ་རོལ་དགྲ་བོ་ཆམ་ལ་ཕོབ༔ སྒྲུབ་ལ་ལོངས་སྤྱོད་བསོད་ནམས་སྤེལ༔ དུས་དྲུག་བསྲུང་བའི་མེལ་ཚེ་མཛོད༔ བཅོལ་བའི་ཕྲིན་ལས་མ་ལུས་པ༔ དེང་འདིར་འགྲུབ་པར་མཛད་དུ་གསོལ༔ ཨོཾ་དྷེ་ཝ་ཤུ་ལ་བཛྲ་ཏྲི་ཧྲིཾ་ཛ་ས་མ་ཡ་ཡེ་སྭཱ་ཧཱ༔ ཞེས་གཏོར་མ་འབུལ་ཞིང་ཕྲིན་ལས་གང་མོས་བཅོལ༔ རིན་ཆེན་གཏེར་གྱི་སྲུང་མ་ཁྱད་པར་ཅན༔ འདི་ཉིད་དཀར་ཕྱོགས་དག་ལ་ཤིན་ཏུ་དགའ༔
རིག་འཛིན་སྒྲུབ་པ་པོ་ལ་ཕྲིན་ལས་བསྒྲུབ༔ ལུས་དང་གྲིབ་མ་བཞིན་ཏུ་འགྲོགས་པར་འགྱུར༔ གང་བཅོལ་ཐོགས་མེད་འགྲུབ་པའི་སྲུང་མའོ༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཨུ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་པདྨ་ཤེལ་ཕུག་ནས་གདན་དྲངས་ཤིང་ཤོག་སེར་ནས་ཕབ་པའོ།
རྡོར་གླིང་ཨོ་རྒྱན་ཀུན་བཟང་ཆོས་འཁོར་གླིང་གི་གསུང་རབ་ཉམས་གསོ་རྒྱུན་སྤེལ་ཁང་ནས་གླེགས་བམ་འདི་ཉིད་འབད་པ་ཆེན་པོའི་བཞེངས་པས་འདིས་ཀྱང་ཀུན་བཟང་ཐུགས་ཀྱི་བསྟན་པ་རིན་པོ་ཆེ་དང་རིང་ལུགས་འདི་ཉིད་ནམ་ཡང་མི་ནུབ་ཞིང་ཕྱོགས་དུས་ཀུན་ཏུ་དར་ཞིང་རྒྱས་ལ་དེ་འཛིན་གྱི་སྐྱེས་ཆེན་རྣམས་སྐུ་ཚེ་རྒྱལ་དབང་གཉིས་པ་པདྨ་ཚེ་དཔག་མེད་ཀྱི་ངོ་བོར་བརྟན་པའི་རྒྱུར་གྱུར་ཅིག། །། ཐུགས་རྗེ་ཆེན་པོ་འཁོར་འདས་ཟིལ་གནོན་ལས༔ ལོ་ནད་སྲུང་བའི་གདམས་པ་ནད་བདག་དཔུང་འཇོམས་ལགས་སོ༔ ཐུགས་རྗེ་ཆེན་པོ་འགྲོ་བ་སྐྱོབ་ལ་འདུད༔ ས་མ་ཡ༔ ཨེ་མ་བདག་འདྲ་པདྨ་ཐོད་ཕྲེང་གིས༔ ལུང་བསྟན་རྟགས་དང་གདམས་ངག་ཟབ་མོ་བསྟན༔ དབྱངས་ཅན་མཚོ་རྒྱལ་མི་བརྗེད་གཟུངས་ཀྱིས་ཟུངས༔ ས་མ་ཡ༔ དང་པོ་ས་རྟགས་ཕྲན་བུའི་རྣམ་དབྱེ་ནི༔
དུས་ཚོད་མར་འགྲིབ་སྙིགས་མ་ལྔ་བདོ་ལ༔ སེམས་ཅན་ཕྲག་དོག་གདུག་རྩུབ་ཆེ་བ་ཡིས༔ སྲིད་པ་རླུང་གི་འཁོར་ལོ་གྱེན་དུ་ལོག༔ ཆར་མེད་ནམ་མཁའ་མེ་ཡི་བསྐལ་པ་འཆར༔ རྩི་ཤིང་འབུས་ཟ་སྨྱུ་གུ་སྐམ༔ རི་ལུང་མེད་པ་སད་སེར་སྐྱ་ཡམ་ཆགས༔ ས་བོན་མང་བཏབ་འབྲས་བུ་ཤིན་ཏུ་དཀོན༔ གྲོང་པ་ཕལ་ཆེར་ཆུས་འཁྱེར་ཡུལ་སྟོང་ལུས༔ དེ་ནི་ཕྲག་དོག་འབྲས་བུ་སྨིན་པ་ཡིན༔ སེམས་ཅན་འདོད་ཆགས་སྲིད་པ་ཆེ་བ་ཡིས༔
འབྱུང་བ་ལས་ཀྱི་མེ་དཔུང་རབ་ཏུ་འཁྲུགས༔ དབྱར་དགུན་གོ་ལོག་ཟླ་བ་ཁོད་མི་སྙོམས༔ དུས་ཆར་རླུང་གྱུར་དུས་མིན་དུག་ཆར་འབེབས༔ མེ་ལས་གྱུར་པའི་ཚད་རིམས་མགོ་ནད་དང་༔ ཤ་ཁོལ་སྟག་བརྒྱ་ཁ་ཐམ་སྟེང་གྲིབ་དང་༔ ས་གླང་ནག་པོ་སྲིན་གླང་པརྤ་ཏ༔ དམར་བཤལ་ལ་སོགས་བདུན་དྲུག་ནད་རིགས་དར༔ མེ་དཔུང་འཁྲུགས་ཤིང་ལོ་བཅུད་ཐན་པས་བསྐམ༔ རི་བྱི་དཀར་ནག་ཁྲ་གསུམ་ལོ་ལ་སྡང་༔ བྱོལ་སོང་ཡོད་ཀྱང་ཞོ་མར་ཤིན་ཏུ་དཀོན༔
ལོངས་སྤྱོད་ཕལ་ཆེར་སྔར་གྱི་རོ་བཅུད་ཡལ༔ ལོ་རེ་བཞིན་དུ་མུ་གེའི་བསྐལ་པ་དར༔ དེ་ནི་འདོད་ཆགས་འབྲས་བུ་སྨིན་པ་ཡིན༔ སེམས་ཅན་ཞེ་སྡང་དྲག་པོ་བསྐྱེད་པ་ལ༔ རཀྟ་སྲིད་པའི་ཆུ་ཀླུང་རབ་ཏུ་འཁྲིགས༔ དེ་ཡི་རྐྱེན་གྱིས་བདུད་རིགས་འབྱུང་པོ་དར༔ ལོ་རེ་བཞིན་དུ་མཐའ་དམག་དབུས་སུ་བསྙེག༔ དབུས་དང་མཐའ་གཉིས་གོ་ལོག་མི་མིན་ཆགས༔ ཕྱི་རྒྱུད་བདུད་ཀྱི་དམག་དཔུང་སྤྲིན་ལྟར་འཁྲིགས༔ བར་དུ་ལྷ་སྡེ་མི་སྡེ་དགོན་ཁག་འཁྲུག༔
ནང་དུ་དམག་མི་ཡུལ་གྲུ་གྲོང་མི་འཁྲུག༔ ཕྱོགས་ཀྱི་སྤྲང་པོ་བྱ་བྲལ་རྣམས་ཀྱང་འཁྲུག༔ ཕྱུག་པོ་རྣམས་ཀྱི་ཚེ་སྲོག་ནོར་གྱིས་གཅོད༔ དམངས་པོ་རྣམས་ཀྱི་ཟ་འདོད་གཉིས་མེད་ཕུང་༔ ཁྱད་པར་རྒྱལ་བསེན་མ་མོ་གྲེ་བོ་འཁྲུག༔ རྒྱལ་འགོང་འཁྲུགས་པའི་ཁ་རླངས་ཆོ་འཕྲུལ་ལས༔ བན་བཙུན་དམ་མེད་མི་རྣམས་ཕལ་ཆེར་སྨྱོ༔ བུད་མེད་སྙིང་རླུང་ལངས་པས་ལྷ་བབ་མང་༔ རྒྱལ་པོ་ཡུལ་འདྲེ་འཐབ་པའི་ཁ་རླངས་ནས༔ ཁྱི་རྣམས་སྨྱོ་འབོག་རི་ཀླུང་ནགས་ཆུ་ཉུལ༔
མ་མོ་རྒྱལ་པོ་འཁྲུགས་པའི་ཁ་རླངས་ལས༔ ལོ་ཐོག་མི་སྐྱེ་ས་ཡི་བཅུད་རྣམས་སྡུད༔ ཞིང་ཁ་རྣམས་ཀྱང་དབུས་སྟོང་མཐའ་རུ་དོན༔ རླུང་དམར་འཚུབ་དང་སད་སེར་རབ་ཏུ་ལྡང་༔ མ་མོ་དང་ནི་ཀླུ་བདུད་འཁྲུགས་པ་ཡི༔ ཁ་རླངས་དུག་མདའ་ནག་པོ་ཞེས་བྱ་ནི༔ ས་ལ་གནས་ཚེ་ལྷོག་ཡམས་དྲག་པོ་འཁྲུག༔ མི་དང་སྲོག་ཆགས་ཕལ་ཆེར་དེ་ཡིས་འཆི༔ བར་དུ་སྲིན་བུ་ར་ཙ་ཞེས་བྱ་ནི༔ སྔོ་དང་ནག་དང་ཁྲ་བོ་དམར་པོ་འབྱུང་༔
ནག་པོ་བྱུང་ན་ཕྱུགས་ནད་གློ་གོར་སྡང་༔ ཁྲ་བོ་མང་ན་ལོ་ནད་མུ་གེ་འབྱུང་༔ དམར་པོ་མང་ན་དཀར་ལོ་ཤིན་ཏུ་ངན༔ སྔོན་པོ་མང་ན་དམག་འཁྲུག་ལུང་གཟིང་འབྱུང་༔ ཁམ་པ་དང་ནི་ཐལ་མདོག་བྱུང་བ་ན༔ ཡུལ་སྟོང་འབྱུང་ཞིང་ས་གཡོ་རི་རྣམས་ཉིལ༔ བྱི་བ་ལ་ཡང་ཁ་དོག་དེ་བཞིན་འབྱུང་༔ སྲིན་བུ་དེ་དག་ཞིང་ཁར་འགྱུ་བའི་ཚེ༔ མ་མོ་བསྡོངས་ན་མཐའ་ནས་རིམ་པར་ཟ༔ རྒྱལ་པོ་བསྡོངས་ན་དབུས་ནས་མཐའ་རུ་འཕྲོ༔
ཀླུ་དང་བསྡོངས་ན་མཐའ་དབུས་ཁྱབ་པར་ཟ༔ ཡུལ་འདྲེ་ཡིན་ན་ཕྱོགས་རེ་ཟུར་རེ་ཟ༔ གྲེ་བོ་ཡིན་ན་དུམ་བུ་དུམ་བུ་ཟ༔ ལོ་ཐོག་སྟེང་པ་ཟ་ན་ཀླུ་ཡི་དུག༔ ལོ་ཐོག་སྐེད་པ་ཟ་ན་རྒྱལ་པོའི་དུག༔ ལོ་ཐོག་འབྲས་བུ་ཟ་ན་མ་མོའི་དུག༔ སྟོད་སྨད་ཁྱབ་པར་ཟ་ན་ཡུལ་འདྲེའི་དུག༔ ཞེ་སྡང་འཁྲུགས་པའི་སྲིན་བུ་དེ་ལྟར་འབྱུང་༔ གཉིས་པ་མོ་འདྲེ་བཙའ་སད་་་་་་འདི་ཡི་བུ་ཡིག་ཐེམ་བྱང་ནང་ན་གསལ་་་་་་མཆན་སེར་བ་ནི༔ ཀླུ་དང་རྒྱལ་པོ་ནམ་མཁའ་འཁྲུགས་པ་ལ༔
མི་རྣམས་ཕལ་ཆེར་ཆང་འཐུང་སྨྱོ་ཞིང་འབོག༔ དེ་ཡི་རྐྱེན་གྱིས་རང་མཚོན་རང་ལ་བསྣུན༔ འོ་མ་དཀར་ཡང་བཅུད་ཀྱི་མར་རྣམས་མེད༔ ལོ་ཐོག་སྐྱེ་ཡང་འབྲས་བུ་རྡོག་པོ་ཆུང་༔ མི་རྣམས་ཐམས་ཅད་ཆོས་ཀྱི་བག་ཆགས་ཡལ༔ སྲིན་པོ་མི་མ་ཡིན་གྱི་གཟུགས་ལྟར་འགྱུར༔ དེ་ནི་སེམས་ཅན་ཞེ་སྡང་དྲག་པོ་ཡི༔ ལས་ཀྱི་འབྲས་བུ་དུས་འདིར་སྨིན་པ་ནི༔ སེམས་ཅན་ང་རྒྱལ་གདུག་རྩུབ་སྐྱེས་པ་ཡིས༔ སྲིད་པ་ས་ཡི་རླུང་རྣམས་ཤིན་ཏུ་ལྡང་༔
དེ་ཡི་རྐྱེན་གྱིས་ཕོ་ལྷ་དགྲ་ལྷ་འཁྲུག༔ མ་རུངས་རྟེན་འབྲེལ་དེ་ཡིས་སྣ་དྲངས་ནས༔ ཕ་དང་བུ་གཉིས་མི་འཆམ་རྩོད་ཅིང་འཁྲུག༔ ཕ་སྤུན་ཆགས་སྡང་རྨེ་འཁྲུག་ནང་རྒྱས་བྱེད༔ ཀ་ཆ་ལོངས་སྤྱོད་འཐབ་རྩོད་ཟས་ལ་མཛད༔ ཕོ་ཚོད་མི་ཟིན་རང་མགོ་མི་ལ་འཆོར༔ སྔར་གྱི་སྤྱོད་འགྲོས་ཡུལ་ཤུལ་རྣམས་ཀྱང་སྟོང་༔ དོན་མེད་འཁོན་ལན་རང་སྲོག་མི་སྒོར་སྐྱེལ༔ མཐའ་མ་འདི་ཕྱི་གཉིས་མེད་དོན་ལ་ཐུག༔ དེ་ནི་ཕྲག་དོག་འབྲས་བུ་སྨིན་པ་ཡིན༔
སེམས་ཅན་གཏི་མུག་དྲག་པོ་འཐིམ་པའི་ཚེ༔ མ་རིག་སྲིད་པའི་བདུད་བཞི་རླུང་རྣམས་འཁྲུག༔ དེ་ཡི་རྐྱེན་གྱིས་ལུས་གདོན་གནས་གདོན་འཁྲུག༔ ཟོག་པོ་དགེ་བཤེས་བན་བཙུན་ཕོ་མོ་དང་༔ འཇིག་རྟེན་མི་ནག་སྐྱེས་པ་ལས་ངན་རིགས༔ ཆོས་ལ་བློ་ལོག་མི་དགེ་སྡིག་ལ་དད༔ མཚན་ལྡན་བླ་མ་ཤ་གཟུགས་སངས་རྒྱས་ལ༔ སྐྱོན་དུ་བལྟ་ཞིང་སྨད་པའི་རྒྱལ་མཚན་ཕྱར༔ གསང་སྔགས་མ་བསྒོམས་སངས་རྒྱས་ཆོས་ལ་འབར༔ རྒྱུ་འབྲས་བསླུ་མེད་དགེ་བཅུ་ཁྱད་དུ་གསོད༔
ཡོན་ཏན་ལྡན་ལ་སྒྲོ་སྐུར་ཁྲག་ཀྱང་བྱུག༔ འདི་ཕྱི་ཐར་པའི་འཇུ་ཐག་མ་ལུས་གཅོད༔ ཚེ་རབས་གཏན་གྱི་བདེ་འགྲོ་དག་སྣང་ཡལ༔ ཅུང་ཟད་འདུན་པ་སྐྱེས་ཀྱང་ཕྱི་མཇུག་ཐུང་༔ སེམས་བསྐྱེད་ཕན་སེམས་འདོད་ཀྱང་བདུད་དབང་འགྲོ༔ དྲིན་གྱིས་བསྐྱངས་པའི་སྒོ་ནོར་ལོག་པར་གསོད༔ བཟང་པོ་འདོད་ཀྱང་ངན་དབང་རྐྱེན་ལ་ཤོར༔ ཡིན་པ་བརྒྱ་བསགས་ངན་པ་གཅིག་གིས་སྒྲིབ༔ སྡུག་བསྔལ་མི་འདོད་བཞིན་དུ་ཁུར་གྱིས་གནོན༔ ལུས་ལ་ནད་མང་སེམས་ལ་ཟུག་རྔུ་ཆེ༔
ལུས་སེམས་དགའ་བདེ་ཉིན་གཅིག་སྡོད་དབང་མེད༔ མི་ལུས་ཐོབ་ཀྱང་མི་ཚེ་སྡུག་ལ་ཟད༔ ཅི་བྱེད་ཐམས་ཅད་མི་དགེ་མཚམས་མེད་ལས༔ ལྟོ་མེད་གོས་དབུལ་ཡི་དྭགས་གྲོང་ཁྱེར་འདྲ༔ ཤ་ཟ་ཁྲག་འཐུང་སྲོག་གཅོད་སྲིན་པོ་འདྲ༔ དགེ་མེད་སྡིག་ཆེ་ཤན་པའི་ཡུལ་གླིང་འདྲ༔ ཁྲིམས་མེད་རྐུ་རྫུན་ཡ་ཕོའི་ཚོང་འདུས་འདྲ༔ མནའ་ཟ་ཁྲེལ་མེད་དམ་སྲིའི་འགྱུ་ལམ་འདྲ༔ རྒྱུ་གནག་གཉེན་སྡང་ལོང་བའི་འཐབ་རྩོད་འདྲ༔ ཁ་དཀར་ཞེ་གྱོང་ཆུ་རྡོ་དར་གཏུམ་འདྲ༔
བསམ་ངན་མ་རབ་འཆི་ཁའི་ལོངས་སྤྱོད་འདྲ༔ བློ་རྨོངས་བྱེད་རྒྱུག་རྐང་བཞིའི་བསམ་པ་འདྲ༔ གྲངས་མང་ནད་ངན་རྒྱལ་འགོང་ཚོགས་ལམ་འདྲ༔ དེ་ནི་གཏི་མུག་འབྲས་བུ་སྨིན་པ་ཡིན༔ དེ་རྣམས་ཐམས་ཅད་སྙིགས་མ་ལྔ་བརྒྱར་འཚོགས༔ རང་བྱས་ལས་ཀྱི་རྣམ་སྨིན་འཁོར་བ་ལས༔ ཡིད་སྨད་ལྷ་ལ་བྱས་པ་ཅི་ལ་ཕན༔ སེམས་ཅན་ལས་ངན་དུག་ལྔ་ཧྲག་པས་ལན༔ བསོད་ནམས་ཟད་བཞིན་ཆོས་ལ་ཁྱད་གསོད་པས༔ རིམ་ནས་རིམ་བཞིན་སླར་ཡང་སྡུག་ཏུ་འགྲོ༔
དཔེར་ན་བཙན་དུག་བཟའ་བཞིན་ལངས་པ་འདྲ༔ བན་དེ་ལོག་ལྟ་ཅན་ལ་སངས་རྒྱས་རྡུགས༔ དཔེར་ན་ཆུ་བོ་གྱེན་དུ་ལྡོག་པ་འདྲ༔ མུ་སྟེགས་ཚིག་ལ་བདེན་པའི་ཆོས་ཀྱང་རྡུགས༔ དཔེར་ན་གཡང་ས་ལམ་འཕྲང་ཆད་དང་མཚུངས༔ འོན་ཀྱང་རུང་ས་མི་ལུས་ཐོབ་པ་བཞིན༔ དགེ་བཅུ་ཀུན་གྱི་ནང་ནས་དག་སྣང་གཙོ༔ མོས་གུས་ཀུན་གྱི་ནང་ནས་སྨོན་ལམ་གཙོ༔ འབྲེལ་བ་ཀུན་གྱི་ནང་ནས་དད་པ་གཙོ༔ ཡོན་ཏན་ཀུན་གྱི་ནང་ནས་ཉམས་ལེན་གཙོ༔
བསྒོམ་སྒྲུབ་ཀུན་གྱི་ནང་ནས་འདུན་པ་གཙོ༔ གསོག་འཇོག་ཀུན་གྱི་ནང་ནས་ཆོག་ཤེས་གཙོ༔ རྒོད་པ་ཀུན་གྱི་ནང་ནས་ཆོས་རྒོད་གཙོ༔ མཁས་པ་ཀུན་གྱི་ནང་ནས་ཚོད་ཟིན་གཙོ༔ ཁ་བཤད་ཀུན་གྱི་ནང་ནས་གནད་འགག་གཙོ༔ ཤེས་པ་ཀུན་གྱི་ནང་ནས་སྡོད་ཤེས་གཙོ༔ དེ་དག་ཀུན་གྱི་ནང་ནས་ཉམས་ལེན་གཙོ༔ དེ་ནི་དགོས་པ་དུས་བབ་རྣམ་བཞིའི་ཆོས༔ གོ་ཤེས་དབང་པོ་ཚང་རྣམས་དང་དུ་ལོངས༔ ཕྱི་ཆེས་འཕྲོ་བཟང་འདོད་ན་བག་ཡོད་གྱིས༔
བླུན་རྨོངས་དུད་འགྲོའི་ཚོགས་ཀུན་མ་ལགས་ན༔ ལྔ་བརྒྱའི་དུས་འདིར་བླ་མར་མོས་གུས་གཙོ༔ འདི་ནི་སྤྱི་བཤད་དུས་རིམ་བསྡུས་པའོ༔ ས་མ་ཡ༔ ད་ནི་ལྔ་བརྒྱ་དུས་རྟགས་མར་འགྲིབ་ལ༔ གུ་རུ་བདག་གིས་འགྲོ་ལ་ཐུགས་བརྩེའི་ཕྱིར༔ ནད་བདག་དཔུང་འཇོམས་སྔགས་དང་སྐུ་རིམ་སོགས༔ ཕྲ་ཞིབ་ལག་ལེན་གསལ་བསྟན་གདམས་པ་བཀོད༔ དང་པོ་ནད་བདག་སྤོ་དང་མནན་པའི་ཐབས༔ དུག་ཤོག་ངོས་སུ་སྤྱི་ལྟར་ལིངྒ་བྲིས༔
ས་མ་ཡ༔ གནས་ཀྱི་ཡི་གེ་ ཛཿཧཱུྃ་བཾ་ཧོཿ སྙིང་པོ་ ཏྲི་ཏྲི་ ཞེས་པ་མཐའ་རུ་ནི༔ ཏྲིག་ན་ཐུན་ཁ་ན་ཤ་ཏྲི་མ་རུ་ཙི་ཙི་ཙིཏྟ་ཛ་ཡ་མ་རུ་ཤ་ཡ་བེ་ཤག་ཨ་པུར་སརྦ་ཛ་ཛཿ གནོད་བྱེད་རྒྱལ་བསེན་ལོག་འདྲེན་འབྱུང་པོ་ཀླུ་སྲིན་མ་བདུད་ཡུལ་འདྲེ་ལ་སོགས་ལྷ་འདྲེ་མ་རུངས་པའི་ཁ་རླངས་ངན་པ་ཐམས་ཅད་ཁུག་ཛ་ཛཿ ལོག་འདྲེན་བཙའ་སད་སེར་བ་འབུ་སྲིན་སྲོག་ཆགས་མ་རུངས་པའི་རིགས་ཐམས་ཅད་ཏྲི་ཁུག་ཛ་ཛཿ ནད་བདག་གི་སྟོབས་ཐམས་ཅད་ཉམས་པར་གྱུར་ཅིག་ཛ་ཛཿ ནན་ན་བིགྷྣཱན་ཀྲ་ཏྲག་ནན་ཀྲ་ཐུམ་ནན་རྦད་རི་ཆོད་ཆོད༔ ཅེས་པའི་སྔགས་ཀྱིས་ནང་ནས་བསྐོར༔ ཕྱི་ནས་སྔགས་ཀྱི་ཚར་གཅིག་གིས༔
ཤམ་བུའི་ལོགས་ལ་གནོད་པའི་འབུ་སྲིན་དེ་བརྟག་པ་ལྟར་ཞིབ་ཏུ་དཔྱད་ལ་འབྱུང་པོ་གང་ཡིན་འདྲ་བ་དེ་ཁུག་ཅེས་དང་གཞན་འདོད་གསོལ་གང་རིགས་བསྒྱུར༔ རང་ཉིད་གཏེར་གསར་རྙིང་གང་རུང་གི་ལས་བྱང་གཅིག་གཏོང་ཡི་དམ་བསྐྱེད་ལ༔ བསྙེན་པ་སྟོང་ཚོ་ཙམ་དུ་བཟླས༔ དེ་ནས་ཡུལ་ཕྱོགས་རང་རང་གི་ཞིང་ཁ་ནས་ས་སྣ་ཆུ་སྣ་ལོ་གླུད་མུ་གདོང་རམས་ཤིང་ལ་སོགས་གླུད་བསྡུས་ལ༔ ལིངྒའི་ནང་དུ་བཞག་ལ༔ ལོ་ལ་གནོད་པའི་འབུ་སྲིན་དེ་གཟུགས་ཤོག་བུ་ལ་བྲིས་ཏེ་ཁོག་པར་ཡི་གེ་འདི་གཟུགས༔ ཟ་མ་ཡ་མ་ཡ་ལོ་འདྲེ་ནད་བདག་ཛ་ཛཿནན་ནན༔ ཞེས་ལིངྒ་ཆཻག་མོ་དེའི་ནང་དུ་བཞག་ན་ནད་བདག་ལན་དགུ་ཙམ་ཞིག་བཀུག་ནས་ལིངྒ་ཞགས་པ་ནག་པོས་བཅིངས་ར་རྒྱ་བོའི་ཐོད་པའི་ནང་དུ་བཅུག༔ འགུགས་གཞུག་ལན་གསུམ་བྱ༔ དེ་ནས་ཕག་ནག་པོའི་མགོ་མཇུག་གི་པགས་པ་ཆ་ཚང་ཞིག་གི་ནང་དུ་བཅུག༔
ཡང་འགུགས་གཞུག་ལན་གསུམ་བྱ༔ དེ་ནས་ཞགས་པ་ནག་པོས་བཅིངས་ནས་མདུད་པ་དགུ་བརྒྱབ༔ ཡུལ་གྱི་མི་ཕོ་མོ་ཐབས་སྡུག་གང་རུང་ཞིག་ལ་བསྐྱག༔ ཡུལ་རང་གི་ཞིང་ཁ་ཀུན་ནས་དེད་པའི་ཚུལ་ཞིང་རྩེ་ནས་བཟུང་མཐའ་ནས་མ་ཡོལ་གྱི་བར་ལ་ཀི་སྒྲ་དང་བསྭོ་སྒྲ་མ་ཆད་པས་འདེད༔ སྔགས་པ་གང་རུང་གསུམ་གྱིས་སྔགས་འདི་ཐུན་ལ་བཏབ་སྟེ་ཞིང་ཁང་གཏོར་ཁ་ནས་ཡང་དྲག་སྔགས་འདི་མ་ཆད་པར་བྱའོ༔ ཨོཾ་བཛྲ་ཙཎྜ་མཎྚ་ཙཀྲ་ཧཱུྃ་ཧཱུྃ་རྃ་རྃ་ཧ་རྃ་རྃ་ལོ་འདྲེ་འབུ་སྲིན་ནད་བདག་ཆུམ་ཆུམ་ ཞེས་པས་གཏོར་ཅིང་སྐྱེས་པ་སྟག་ལོ་པ་གཅིག་གི་ལག་ཏུ་ཤིང་ལ་རལ་གྲི་འདོམ་གང་བ་བཟོ་ལ་ཐོགས་ཏེ་ནད་བདག་ཁུར་བ་དེ་དང་རལ་གྲིའི་ལོགས་སུ་སྔགས་འདི་བྲིས༔ ཨོཾ་བཛྲ་བྷ་ར་ཀྲོ་ཏི་ཧ་ལ་ཙཀྲ་ཡ་ནད་བདག་ཕོ་མོ་ལོ་ནད་སྲིན་བུ་བཙའ་སད་སེར་གསུམ་བྷྱོ་བྷྱོ་ཟློག་ཟློག༔ ཅེས་བྲིས༔ དེ་ནས་ཡུལ་གྲུ་རང་རང་གི་ཞིང་ཁ་ཡོལ་བའི་མཚམས་དེ་ཡི་འོག་ཞིག་ཏུ་དོང་བྲུས་འགུགས་གཞུག་ལན་གསུམ་བྱས་ལ་མནན༔ དེ་ཡི་སྟེང་དུ་བཙའ་གྲི་ནག་པོ་ཐོ་ཟུར་གསུམ་པ་བརྩེགས༔
སྟེང་དུ་ཤིང་གི་རལ་གྲི་རེ་དུ་ཡི་གེ་ཁ་ཕྱིར་བསྟན་པ་བཙུགས༔ ནད་བདག་ཁུར་མཁན་དེ་ལ་དགའ་བའི་གླ་བྱིན༔ ཡུལ་ལྷ་གཞི་བདག་ལ་བསང་བཏང་འདི་ནི་ལོ་ནད་མནན་པའི་གདམས་ངག་བསམ་ཡས་གཙུག་ལག་བཞེངས་པའི་ཚེ༔ བོད་ཀྱི་ལྷ་འདྲེ་རྣམས་གདུག་རྩུབ་སྐྱེས་ཏེ་ལོ་ནད་སྣ་ལྔ་བཏང་བའི་ཚེ་ཁྲི་སྲོང་ལྡེའུ་བཙན་གྱིས་སློབ་དཔོན་ལ་ཞུས་པས་གནང་བའོ༔ ས་མ་ཡ༔ ཡུལ་ཐམས་ཅད་ལ་བསང་བརྒྱ་བཏང་བས་ཤིན་ཏུ་ཕན༔ ད་ནི་འབུ་སྲིན་སྔགས་ཀྱིས་སྲུང་བའི་གདམས་པ་ནི༔ གཙང་ཆེན་གསེར་ལྡན་གྱི་བྱེ་མ་དང་རང་ཡུལ་གྱི་ཞིང་ཁའི་ས་ལྷ་ཁང་གྲགས་པ་ཅན་གྱི་བསྐོར་ལམ་གྱི་ས༔ དེ་གསུམ་གླ་རྩི་ཆུ་ཡི་ཐིགས་པ་རལ་གྲིའི་སྔགས་འདི་ཁྲི་གསུམ་བཟླས་ཞིང་ཁ་རུ་ཁྱབ་པ་ཡང་ཡང་གཏོར་བས་འབུ་སྲིན་མི་འབྱུང་བར་འགྱུར་རོ༔ ཨོཾ་ཛ་ར་ཁ་ཐུན་འབུ་སྲིན་ཁ་ཆིངས་ལོ་འདྲེ་ཧག་ཐཾ་ནད་བདག་གཟེར་ནན་ཆུམ་ཆུམ་སྭཱ་ཧཱ༔
ཞེས་སྔགས་འདི་བྱེ་མ་ལ་བཏབ་སྟེ་གཏོར་རོ༔ རང་ཉིད་མུ་སྟེགས་ཨ་ཙ་ར་ནག་པོ་འཇིགས་པ་ལུས་རི་རབ་ཙམ་དུ་གྱུར་བར་བསྒོམ༔ སྔགས་འདེབས་པའི་ཚེ་བྱེ་མ་དེ་ལྕགས་བསྲེགས་ཀྱི་ཚྭ་ཚྭ་དམར་སི་ལི་ལི་ཞིག་ཏུ་བསྒོམ༔ བྱེ་མ་ཞིང་དུ་གཏོར་བའི་ཚེ་ལྕགས་སྔགས་མེ་ཐུན་དམར་པོ་བྲབས་པས་ནད་བདག་གང་ཡིན་དེ་འབུ་སྲིན་གྱི་རྣམ་པར་གྱུར་གཞོབ་ཐུལ་དུ་བསྲེགས་ཏེ་མིང་ཡང་མེད་པར་བསྒོམ༔ དེ་ནས་བཟླས་པ་གྲངས་ཚད་བཟླ་ཞིང་དམིགས་རྐང་ཟིན་ན་ཐེ་ཚོམ་མེད་པར་ཐུབ་ངེས་སོ༔ ས་མ་ཡ༔ ཡང་གོང་གི་སྔགས་དེ་སྐྱེར་པའམ་སེང་ལྡེང་བྱང་བུ་ལ་བྲིས༔ སྔགས་ཀྱང་ཁྲིས་རབ་གནས་བགྱིས་ཏེ་ཞིང་ལ་འཛུགས་པར་ཡང་ཐུབ་ངེས་སོ༔ སྔགས་འདི་ཤེས་རབ་ཅན་བན་བཙུན་སྔགས་པ་མི་སྐྱ་ཕོ་མོ་གང་གིས་ཀྱང་སྔགས་ཆོག་ཁྱད་པར་དག་སྣང་འབྱུང་བ་རྣམས་ཕན་ཆེ༔ ས་མ་ཡ༔
ལྷག་པར་དུས་ངན་སོ་སོའི་ལོ་ནད་དམག་འཁྲུག་མུ་གེ་སད་སེར་བ་ལ་སོགས་ཞི་བའི་གསོལ་འདེབས་དང་སྔགས་འདི་གྲོང་མི་ཡུལ་སྡེ་ཐམས་ཅད་ཀྱིས་ཐོ་རངས་སྐར་མ་མ་ཡལ་གོང་དང་དགོང་མོ་སྲོད་མུན་མཚམས་སུ་འུར་འདོན་སྐད་ཆེན་པོར་བགྱིས་པས་ལོ་ལེགས་ཤིང་དམག་འཁྲུག་དང་མུ་གེ་ཞི་བར་འགྱུར་རོ༔ གསོལ་འདེབས་ལྟ་བུར་མངོན་པར་བྱའོ༔ ན་མོ་ཕྱོགས་དུས་རྒྱལ་ཀུན་འདུས་པའི་ངོ་བོ་ཉིད༔ ཆོས་སྐུ་ཀུན་ཏུ་བཟང་པོ་ལ་གསོལ་བ་འདེབས༔ རབ་འབྱམས་ཐུགས་ཀྱི་རྒྱ་མཚོ་འདུས་པའི་དཔལ༔ འཕགས་མཆོག་སྤྱན་རས་གཟིགས་ལ་གསོལ་བ་འདེབས༔ རྩ་གསུམ་མཐུ་སྟོབས་བྱིན་རླབས་གཅིག་བསྡུས་པ༔ གུ་རུ་ཨོ་རྒྱན་རྗེ་ལ་གསོལ་བ་འདེབས༔ དམག་འཁྲུག་ལོ་ཉེས་ཞི་བར་བྱིན་གྱིས་རློབས༔ སྦས་ཡུལ་བྱིན་ཆེན་འབེབས་པར་མཛད་དུ་གསོལ༔
ཡམས་ནད་འབྱུང་པོའི་ཁ་རླངས་བཟློག་པར་མཛོད༔ ཨོཾ་ཨཱཿཧཱུྃ་ཨོཾ་མ་ཎི་པདྨེ་ཧཱུྃ་ཧྲཱིཿ ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ ཨོཾ་པརྞ་པདྨ་ཤ་ཝ་རཱི་མ་ཧཱ་ཨུཏྤ་ཡ་དུས་འཁྲུག་ལོ་ཉེས་ཐམས་ཅད་ཞི་བར་གྱུར་ཅིག༔ ཤཱནྟིཾ་ཀུ་རུ་ཡེ་སྭཱ་ཧཱ༔ གསོལ་འདེབས་དང་སྔགས་འདི་ཡུལ་གྲུ་གང་དུ་བཟླས་པས་བཀྲ་ཤིས་པར་འགྱུར་རོ༔ འདི་ཀུན་ལ་སྤེལ་ཅིག་ཐོན་ཅིག་འཆང་ཞིག་ཀློགས་ཤིག༔ མ་ཡེངས་པར་དྲན་པར་གྱིས་ཤིག༔ དར་ཆོས་ལ་བྲིས་ལ་རི་མཐོན་པོའི་རྩེ་ལ་ཚུགས་ཤིག༔ གྲོང་དང་ཞིང་ཁ་ཐམས་ཅད་ལ་ཚུགས་ཤིག༔
དེ་ཡིས་དུས་འཁྲུག་དང་ལོ་ཉེས་ཐམས་ཅད་ཞི་བར་འགྱུར་རོ༔ ལུང་བསྟན་འདི་ཡི་རྟགས་ཅི་བཞིན་ཤར་ནས་གསོལ་འདེབས་དང་སྔགས་འདི་ལ་མ་བརྩོན་ན༔ ལོ་ཉེས་རྒྱུན་དུ་འབྱུང་དེ་ཡི་མཇུག་ལ་དུས་ནད་ཏྲེ་ཏྲེ་ཧོ་ཞེས་བྱ་བས་མི་ཐོག་འབུད༔ དམག་འཁྲུག་མཚོན་གྱི་བསྐལ་པའི་མགོ་ཚུགས་རུ་བཞིའི་སོ་པ་མངོན༔ ཁྱད་པར་སྦས་ཡུལ་གཞི་མ་ཡིན་པས་ས་ཕྱོགས་གང་དུ་བདེ་བའི་གོ་སྐབས་མེད༔ དུས་ཚོད་གནས་སྐབས་འགྱུར་བ་ཡིན༔ ཟོག་པོ་ཁྲིམས་རལ་གྱིས་ལུང་པ་འགེང་༔ ཡི་དམ་ལྷ་རྣམས་རི་རབ་ལ་ཞལ་གཟིགས༔ ཆོས་ཀྱི་ངད་ཡལ༔ རྡོ་རྗེ་ཐེག་པ་སྔགས་ཀྱི་རྣལ་འབྱོར་པས་བཙུན་ཆས་བྱེད༔
དེ་ཡི་ཚེ་གུ་རུ་ང་ཡི་ཐུགས་རྗེའི་ཕྱི་ཐག་རིང་༔ འདུལ་བ་དགེ་སློང་གིས་གྲོང་ནག་འགྲིམ༔ ལྐོག་ཏུ་བུད་མེད་བརྟེན༔ ཁ་ནས་སྔགས་ཆོས་ཀྱི་སྐད་འདོན༔ དེ་ཡི་ཚེ་ཤཱཀྱ་ཐུབ་པའི་བསྟན་པ་ཕྱེད་ཆ་ཡལ༔ སྔགས་པས་ཡི་དམ་མི་སྒྲུབ་ཡུལ་ལྷ་སྒྲུབ༔ ཚོགས་འཁོར་ས་གདན་དུ་བཤམ༔ བསྙེན་སྒྲུབ་སྔགས་ཀྱི་དམིགས་པ་ཡལ༔ དེ་ཚེ་ཆོས་སྐྱོང་སྲུང་མ་དབྱིངས་ལ་དགྱེས༔ བན་བཙུན་སྡོམ་པ་ཉམས་པས་བྱི་ཕྲུག་ཀློག༔
ངན་ཁག་སྐྲ་བཅད་ཀྱི་བླ་མར་བརྗོད༔ འཇིག་རྟེན་གྱི་གཡོག་ཏུ་འཁྱམས༔ དེ་ཚེ་དམ་སྲི་རྒྱལ་འགོང་དར༔ ཤི་ནས་དམྱལ་བར་ལྷུང་༔ སྡེ་དཔོན་དང་ཕ་སྤུན་ནང་དམེ་བྱེད༔ ཡུལ་མི་ཁྱིམ་མཚེས་དང་ས་ཡུལ་རྩོད་ཅིང་འཐབ༔ གྲི་ཁྲག་གི་རྒྱ་མཚོ་འཁྱིལ༔ དེ་ཚེ་ཕོ་ལྷ་དང་ཡུལ་ལྷ་མནོལ་ཏེ་དགྲ་ལ་ཕྱོགས༔ སྔར་ལ་མེད་པའི་ནད་རིགས་དར༔ ཁྱད་པར་ཆུ་ཆེན་སུམ་ཅུ་རྩ་བདུན་གྱི་འགྲམ་དུ༔
དམ་སྲི་ནག་པོ་ལྕགས་སྡིག་དབྱིབས་ཅན་འགྱུ༔ དེ་ལ་གདོང་ཐུག་པའི་ཚེ༔ འགོ་ནད་དང་དམག་འཁྲུག་དར༔ དེ་ཡང་ལོ་དྲུག་ཏུ་སྡོད༔ ཁྱད་པར་ལྷ་སའི་ཁྲོད་མི་ལུས་རྭ་ཅོ་ཡོད་པ་ཞིག་དང་སྡེར་གཤོག་ཡོད་པ་ཞིག་འབྱུང་༔ དེ་ཡི་དུས་པདྨ་བཀོད་ཆེ་ཆུང་གནས་སྒོ་འབྱེད༔ རྒྱ་ནག་ཡུལ་ནས་དོན་པའི་མི་བེར་ནག་ཅན་དེ་སྟོད་མངའ་རིས་སེངྒེ་རྫོང་རྩར་ཟངས་ཀྱི་མཁར་རྩེ་གསུམ་པ་ཞིག་བརྡུང་༔ དེ་ཚོ་སྟོད་ཟླ་རོ་ཁ་དམར་གྱི་ཡུལ་ནས་བྱིས་སྦ་མགོ་དཀར་ལྕགས་ཀྱི་མཆུ་ཡོད་པ་སྤུན་གསུམ༔ ཏི་སེ་གངས་ཀྱི་ལ་སྒོར་བསྙེག་དེ་ཚེ་བྱང་གཡེར་མོ་ཐང་ནས་རླུང་དམར་འུར་སྒྲ་དང་ལྡན་པ་ཞིག་གཉན་རྒྱལ་ཐོད་དཀར་གྱི་མདུན་དུ་འཚོགས༔ དེ་ཚེ་སྦས་ཡུལ་བཞིར་སྐུ་རིམ་ལ་འབུང་དགོས༔
ཉ་ནག་པོ་ཁ་སྤུ་ཅན་དེ་ས་བྱི་ལོར་ཞེས་བྱ་བ་ནས་མོ་འདེབས་ཡོད་པ་སྐད༔ ཐོན་མི་སཾ་བྷོ་ཊ༔ ཐོ་ཐོ་རི༔ སྙན་རུང་ཙཀྲ་ལི༔ གྷོ་ཧིར་ལི་ཤ༔ བོ་དྷི་ས་ཏྭ༔ དེ་དྲུག་ཟངས་མདོག་དཔལ་རི་ལ་འགྲོ་རན་པའི་དུས་ཡིན་པ་སྐད༔ མེ་གྲོ་ཀླུ་ཆེན་པོ་དེས་ལྕགས་པོ་རི་ལ་སྦྲུལ་བཅུད་གསུམ་བསྡམས་ནས་ཉལ་ཡོད་པ་སྐད༔ ལྷོ་དགའ་བ་ལུང་གི་དམ་ཅན་ར་ཁྲ་བོ་ཞོན་པ་དེའི་ནམ་ཞིག་བསྟན་དུ་དགོས་པའི་རྭ་ཅོ་དེ་དང་པར་བུ་གཉིས་པ་དེ༔ མི་དམར་པོ་སྐྲ་སེར་པོ་བསྭེ་ཐེབ་གྱོན་པ་ཞིག་ལ་སྦྱིན་པ་སྐད༔
དེ་ཡན་གྱི་དམ་ཚིག་པ་དེ་བརྡ་བཀྲོལ་བ་ཡིན༔ འདི་མཚམས་སུ་དུས་ཀྱི་ལུང་བསྟན་མི་དགོས་པ་རྣམས་ལ་དགོས་པ་འབྲེལ་འདུག་པས་བྲི་ལ་བདེ་བ་ཡིན༔ ཨེ་མ་ཟབ་པའི་མཐར་ཐུག་གུད་དུ་སྦས་པ་ལས༔ ལུང་བསྟན་ཟབ་བརྒྱ་བགྲང་བའི་བརྡ་ཐོ་འདི༔ དབྱངས་ཅན་གཟུངས་ཀྱིས་བཟུང་བཞིན་སྦས་པ་ཉིད༔ སྐལ་ལྡན་ལས་འཕྲོ་ཅན་དང་འཕྲད་པར་ཤོག༔ གཏེར་རྒྱ༔ ཐེམ་རྒྱ༔ སྦས་རྒྱ༔ ཟབ་རྒྱ༔
གསང་རྒྱ༔ གཏད་རྒྱ༔ བདག་འདྲ་དུས་མཐའི་གཏེར་སྟོན་སྔགས་ནག་ཞྭ་ནག་གིས་བརྒྱན་ཅིང་གྲོང་ནག་མི་སྐྱེ་ཕོ་མོ་ཚོགས་ཀྱིས་བསྐོར་ནས་ལོ་ནག་ལྕགས་མོ་གླང་གི་ལོ་རུ་བེ་ནགས་བསིལ་གྲིབ་འཐུག་པོའི་ཚལ་བྲག་གད་པདྨ་ཤེལ་ཕུག་ནས་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་གདན་དྲངས་ཤིང་ཆུ་ཕོ་སྟག་གི་ལོ་རུ་མི་དམར་པོ་ཟངས་ཀྱི་རལ་པ་ཅན་ཡོན་མཆོད་གཉིས་ལུང་རིགས་ཀྱི་རྣམ་བཤད་མི་མཁས་ཀྱང་བལ་ཕུག་ཙན་དན་ལྗོན་པའི་ནགས་ཁྲོད་དུ་དག་པར་ཕབ་པས་སྐལ་ལྡན་རྣམས་ཀྱི་ཉམས་སུ་ལོངས་དད་པ་མེད་པ་རྣམས་ནི་བླ་མ་འདྲ་ནི་རྒྱང་རིང་དུ་ཡོད་ཆོས་འདི་འབྲེལ་བ་ཐོབ་པ་རང་བསླུ་མི་ཕུང་འདྲ། ཚིག་འདི་རྣམས་མ་གོ་ན་ཉམས་ལེན་མེད་ན་གོས་ཀྱི་མགོ་ཐུམ་གྱིས་ཁ་ལག་པས་བཀབ་ནས་སྡོད་དང་རང་མཛེས། སརྦ་མངྒ་ལཾ།། །། ཐུགས་རྗེ་ཆེན་པོ་འཁོར་འདས་ཟིལ་གནོན་ལས༔ གཤིན་ཆོག་བག་ཆགས་སྦྱོང་བྱེད་ཀྱི་ལྷན་ཐབས་སྦྱིན་སྲེག་ཡེ་ཤེས་རབ་ཏུ་འབར་བ་བཞུགས་སོ༔ ཐུགས་རྗེའི་དབང་ཕྱུག་འཇིག་རྟེན་མགོན་གཅིག་པུ༔ ནམ་མཁའི་རྒྱལ་པོ་འཁོར་འདས་ཀུན་ལ་ཁྱབ༔ གཅིག་ཏུ་མ་ངེས་ཀུན་ཀྱང་གཟིགས་པའི་སྤྱན༔
འཁོར་ལོས་དབང་བསྒྱུར་སྲིད་ཞིའི་གཉེན་པོར་འདུད༔ ས་མ་ཡ༔ དེ་ཡང་ཟབ་བརྒྱའི་མཐར་ཐུག་གསང་སྔགས་མན་ངག་གི་རྒྱུད་གཅིག་ཏུ་དྲིལ་ཏེ་གཤིན་དོན་བག་ཆགས་སྦྱོང་བྱེད་ཀྱི་ལྷན་ཐབས་ངན་སོང་སྦྱོང་བའི་ཆ་ལག་དཀྱིལ་འཁོར་གྱི་མཐའ་རྟེན༔ འདུ་བྱེད་སྒྱུ་ལུས་ཀྱི་ཁམས་ཀུན་སྣང་སྟོང་གཡའ་བྲལ་དུ་བསྒྱུར་བའི་ཐབས་ཏེ༔ དེ་ཡང་ཕྱི་ཚོགས་དྲུག་དཀྱིལ་འཁོར་དུ་བསྒྱུར་བ་དང་༔ ནང་རིག་པ་དཀྱིལ་འཁོར་དུ་སྤྲད་པ་དང་༔ དོན་ཁོ་ན་ཉིད་བདེན་པ་དེའི་ཐོག་ཏུ་ཐག་གཅོད་པ་དེ་ལ་ཡང་གསུམ༔ སྔོན་དུ་དཀྱིལ་འཁོར་ལྷ་ཚོགས་ཀྱི་གཞུང་བསྲང་༔ བར་དུ་ཏིང་འཛིན་མཉམ་བཞག་གི་གཞི་བཟུང་༔ ཐ་མ་ལས་སྦྱོར་སྨོན་ལམ་གྱིས་མཚམས་སྦྱར་བར་བྱ༔
ཞེས་པས༔ རྫས་སྔགས་ཕྱག་རྒྱ་ཏིང་ངེ་འཛིན་གྱི་སྒོ་ནས༔ རྣམ་པ་སོ་སོའི་མྱུར་ལམ་བག་ཆགས་བཤིག་བྱེད་ཨ་ཏིའི་རྒྱུད་གཞུང་ལྟར་མེ་ཡེ་ཤེས་སུ་སྦར་ནས༔ འོད་ལུས་ཆོས་སྐུའི་འཕོ་བ་ཆེན་པོའི་ལམ་རིམ་པ་གཉིས་སམ་གསུམ་གྱི་དོན་དེ་ལས་གཞོལ་བ་གདམས་པ་གནད་དུ་བསྣུན་པར་བྱེད་པ་ལ་བརྩམ་པར་འོས་པའི་གང་ཟག་གདེང་ལྡན་པ་དེ་ཡི་གོ་རིམ་འདི་ལྟར་དུ་འཇུག༔ སྤྱི་དོན་གཞུང་བསྲང་གྱི་ཁོག་དབུབ་ལྟར་དུ་འཇུག་པར་བྱའོ༔ དེ་ཡང་རྫས་དང་མཁོ་བའི་ཆ་རྐྱེན་རྣམས་བསགས་ནས་དཀྱིལ་འཁོར་གཞུང་བསྲང་ཞིང་འདི་ལྟར་བྲི༔ བདག་བསྐྱེད་ཆོ་ག་སྔོན་དུ་སོང་ནས༔ མདུན་བསྐྱེད་སྲེག་སྦྱོང་དང་སྦྲགས་པར་བྱ་ཞེས་པས༔ ཐོག་མར་མེ་ལྷའི་བསྐྱེད་ཆོག་མཆོད་ཕྲེང་ཚར་གཅིག་གྲུབ་ནས༔ ཡི་དམ་ལྷ་བསྐྱེད་པ་ལ་འཇུག་པ་ཅེས༔
སྤྱི་ཡི་ལག་ལེན་ཕུང་པོ་སྤུར་ཁང་ལ་སྐྱེལ་བ་སོགས་ཞལ་ཤེས་དང་ལག་ལེན་མིག་མཐོང་མྱོང་བཅས་ཤིན་ཏུ་ཕྲ་བར་བྱ་དཀྱིལ་འཁོར་གཞུང་གི་མཆོད་པ་ཚོགས་དྲུག་རྣམ་ལྔ༔ སྨན་རག་བདུད་རྩིའི་གཏོར་མ༔ ཡམ་ཤིང་བ་ལུ་འོམ་བུ་ཤུག་པ་བཅས་གང་འགྲིགས༔ རྫས་ཀུ་ཤ་དཱུརྦ་བིལ་བ་གསུམ༔ ཟས་མཆོག་ཏམ་བུ་ལ༔ གཞན་ཡང་དྲི་བཟང་གི་སྨན་སྣ་ཚོགས༔ བཅུད་བཟང་གི་རྩི་སྣ་ཚོགས༔ རྒྱན་བཟང་གི་རིན་པོ་ཆེ་སྣ་ཚོགས༔ འཕེལ་བྱེད་ཀྱི་ཤིང་འབྲས་དང་འབྲུ་སྣ་ཚོགས༔ གཞན་ཡང་ཡར་གཞི་ལ་འོས་པ་དང་༔
མར་གཞི་ལ་འོས་པ་དང་༔ མེ་དར་རླུང་གཡབ་སོགས་འདོན་ཆའི་ཚིག་དང་བསྟུན༔ བཏགས་གྲོལ་རིག་པ་དོན་ལྡན་སྤྱི་བོར་བཏགས༔ གནས་ལྔ་རུ་སྔགས་འདི་ཤོག་བུ་ལ་བྲིས་ལ་སྦྱར༔ ཨོཾཤྲཱིམཱུྃལཱྃབཛྲལོཀྐིཤྭརིམཧཱཙིཏྟབོདྷིསཏྭཧཱུྃཧྲཱིཿ ཚེལསའདསཔའིསྡིགསྒྲིབབགཆགསཐམསཅདཨབརནདུཿཁབྷིཤྭདྷཤཱནྟིཾཀུརུཡེསྭཱཧཱ༔ ཞེས་འཕྲེང་གཅིག་ཏུ་བྲིས༔ བཏགས་གྲོལ་མ་རྙེད་ན་འདི་ཤོག་དྲིལ་བྱེད་ནས་སྤྱི་བོར་བཏགས༔ ཕུང་པོ་དྲང་སྲོང་ཙོག་པུ་བྱ༔ ཁ་ནི་ཤར་རམ་ཤར་ལྷོར་བསྟན༔
དེ་ནས་མཆོད་པ་བསང་སྦྱང་ནི༔ ཐབས་ཤེས་སྣོད་ཀྱི་རེག་ཙམ་བྱ༔ ཨོཾ་ཨེ་ཤུ་ནེ་པྲཛྙཱ་སུ་ཁཾ་སུ་རྟཾ་ཀྵེ་སྭཱ་ཧཱ༔ རྃ་ནྲྀ་ར་ཀྵཾ༔ ཡྃ་སུ་ཛྙཱ་ཀྵཾ༔ ཁྃ་ཀུནྟ་ཀྵཾ༔ ཨོཾ་ཨ་ཨི་ཨུ་ཨཾ་ཨཱཿཧཱུྃ༔ ཞེས་རེག་ཙམ་བྱ༔ དེ་ནས་བགེགས་བསྐྲད་དང་རྣམ་ཤེས་འགུགས་པ་དང་བཅས་གཤིན་དོན་ནས་བླངས་ཤིང་ཕུང་པོ་སྤྱི་ཁྲུས་ཤིག་བྱས་ནས༔ ཐབ་བསང་སྦྱང་གི་སྔགས་ནི༔
ཨོཾ་རྃ་ཤུ་པ་དྷཾ་སྭ་ར་ཏ་ཡེ་ཧཾ་ལི་ལ་ཡེ་སྭཱ་ཧཱ༔ དེ་ནས་མེ་ལྷ་བསྐྱེད་པ་ནི༔ ཧོཿ སྟོང་པའི་ངང་ལས་ཨེ་ཡྃ་རྃ་ཁྃ་སུྃ་ལས་ཕྱི་སྣོད་རང་བྱུང་གི་གཞལ་ཡས་ཁང་རྒྱ་ཆེན་པོ་རྒྱ་ཁྱོན་གཡོ་བས་བཏེགས་པའི་རྡོ་རྗེའི་ལྟེ་བར་བསྣོལ་བའི་ཚད་དང་ལྡན་པ༔ དེའི་དབུས་སུ་མ་རིག་བུད་ཤིང་སྲེག་པའི་ཡེ་ཤེས་ཀྱི་རྃ་དམར་མཐིང་ཅུང་ཟད་དཀར་བའི་འོད་འཕྲོ་བ༔ དེ་ཡོངས་སུ་གྱུར་པ་ལས་ཉོན་མོངས་ཞི་བྱེད་ཀྱི་མེ་ལྷ་སྐུ་མདོག་སྲོག་ཡིག་མདངས་ཅན་ཞལ་གཅིག་ཕྱག་གཉིས་སྤྱན་གསུམ་དང་ལྡན་པ་ཧེ་རུ་པ་གྱད་ཀྱི་དོར་སྟབས་ཅན༔ གཡས་ཙནྡྲ་དང་གཡོན་སཱུརྻ་བསྣམས་པ༔ སྐུ་ཡི་ཆ་རུ་འཁོད་པའི་རྒྱན་ཡེ་ཤེས་ཀྱི་རིགས་ལྔ་ཕར་ཕྱིན་གྱི་རྒྱན་དྲུག་ཤེས་བརྒྱད་ཀྱི་དུར་ཁྲོད་ཆས༔ ཡེ་ཤེས་དཔལ་ཆས་བཅུ་ལྡན་པ༔ ཡུམ་ལས་ཀྱི་གཡོག་མོ་རང་བཞིན་དུ་འཁྲིལ་ཞིང་བསྐུལ་བ་སྟེ༔
སྐྱེ་མཆེད་བཅུ་གཉིས་གནས་སུ་དག་པའི་འཁོར་ཚད་མེད་བཞི་ཡི་རང་མེ་ཁ་དོག་འབར་ཞིང་མཆེད་པ་ལྟར་ལ་ཚེ་འདས་ཀྱི་ཕུང་པོ་དང་དབྱེར་མ་མཆིས་པའི་དམ་ཚིག་ཅན་དུ་གསལ་བའོ༔ དེ་ལྟར་མིན་པའི་ལུགས་ལྟར་འདོད་ན༔ དུག་ལྔ་ཡེ་ཤེས་སུ་བསྒྱུར་བར་ཕུང་པོ་མཆོད་པ་རུ་བསྒྱུར་བའི་རྒྱུད་ཡོད་ཀྱང་༔ གཅོད་ཡུལ་ཐུན་མོང་རང་སར་འདོད་ན་འདི་ཉིད་ཐུགས་རྗེ་བླ་མེད་ལུགས་ཞེས་ཐུན་མོང་མ་ཡིན་པ་བདེ་སྟོང་ཟུང་འཇུག་རང་འབར་ཕུང་པོའི་གཡའ་ཤེས་བྱའི་སྒྲིབ་པ་སྦྱང་བ་དང་༔ ལས་སྒྲིབ་སྦྱོང་བའི་སྨོན་ལམ་ཁ་བསྒྱུར་དུ་མོས་པར་སྣང་བས༔ དེ་ལྟར་གོ་རིམ་ལེན་པར་མོས་པས༔ ཡེ་ཤེས་པ་སྤྱན་འདྲེན་ཤིང་ཐུགས་དམ་གྱི་རྒྱུད་བསྐུལ་ནས་མེ་སྦར་བར་བྱ་བ་ལའོ༔ དེ་ལྟར་བརྟེན་སྣང་བ་མི་དམིགས་ཆུ་ཟླ་ལྟར་གསལ་བའི་དཔྲལ་བར་ཨོཾ༔ མགྲིན་པར་ཨཱཿ ཐུགས་ཀར་ཧཱུྃ༔
ལྟེ་བར་བཾ༔ ལྟེ་འོག་རྃ༔ གསང་བར་ཡྃ༔ ཞབས་གཉིས་ཀྱི་མཐིལ་དུ་ཧ་ཧུས་མཚན་པའི་འོད་འཕྲོས་པས༔ ཡྃ་ཡྃ་ཕཻཾ་ཕཻཾ་ཧེཾ་ཧེཾ་ཧེ་ཧེ་ཝེ་ཝེ་ལྟར་མཆེད་པས་ཐུགས་དམ་གྱི་རྒྱུད་བསྐུལ་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས་ནས༔ དམ་ཚིག་པ་དང་དབྱེར་མ་མཆིས་པར་གྱུར༔ ཨོཾ་ཛྙཱ་ན་པཉྩ་ཀུ་ལ་བཛྲ་ས་མཱ་ཡ་ཛཿཛཿ ཛཿཧཱུྃ་བཾ་ཧོཿ ཞེས་པས་སྤྱན་དྲངས་ཤིང་དབང་བསྐུར་སྐུ་གང་དྲི་མ་དག༔ ཆུའི་ལྷག་མ་ཡར་ལུད་པ་ལས་ནམ་མཁའི་སྙིང་པོས་དབུ་བརྒྱན་པར་གྱུར༔
ཨོཾ་ག་ག་ཨེ་ཨ་བཛྲ་ཨ་ཧཾ་ཏི་སརྦ་ཨ་བྷི་ཥིཉྩ་ཧཱུྃ༔
ཞེས་སྤུར་ཁང་ལ་ཁྲུས་བསྩལ་ཏེ༔ ཨོཾ༔ གཟུགས་རྣམས་སྣང་སྟོང་སྐུ་ཡི་ལྷ་ཁྲུས་གསོལ༔ ཨཱཿ སྒྲ་རྣམས་གྲགས་སྟོང་གསུང་གི་སྔགས་ཁྲུས་གསོལ༔ ཧཱུྃ༔ ཡིད་རྣམས་གསལ་སྟོང་ཐུགས་ཀྱི་དོན་ཁྲུས་གསོལ༔ ཧྲཱིཿ རྒྱལ་བ་དེ་བཞིན་ཡེ་ཤེས་ཁྲུས་གསོལ་ནས༔
ཚེ་འདས་རྣམ་ཤེས་ཕུང་ཁམས་སྐྱེ་མཆེད་རྣམས༔ ཀ་དག་བདེ་ཆེན་འོད་སྐུར་གྲོལ་བར་ཤོག༔ ཨོཾ་ཨཱཿཧཱུྃ་ཧྲཱིཿབཛྲ་ཧེ་རུ་ཀ་ཛྙཱ་ན་ཨ་བྷི་ཥིཉྩ་ཧཱུྃ༔ དེ་ནས་དབང་རྟགས་ཀྱི་ཀུ་ཤ་བུམ་པའི་ཁ་ནས་བླངས་ཤིང་སྤུར་ཁང་གི་ཕྱོགས་བཞིར་དབུས་ལྔར་འཛུགས༔ ཧཱུྃ༔ སྒྱུ་ལུས་མི་དམིགས་སྣང་སྟོང་བུམ་པའི་དབྱིངས༔ དུག་ལྔ་གནས་གྲོལ་ཡེ་ཤེས་སྟོན་པའི་ཕྱིར༔ རྒྱལ་བས་བསྔགས་པའི་ཀུ་ཤ་ཨ་ཝ་རྩྭ༔ དབང་རྟགས་འདི་ཕུལ་ཡེ་སངས་རྒྱས་པར་ཤོག༔ ཨོཾ་ཛྙཱ་ན་མུ་ཀུ་ཊ་བི་ཤྭ་སརྦ་ཨ་བྷི་ཥིཉྩ་ཧཱུྃ༔
དེ་ནས་སྤྱན་འདྲེན་གྱི་ཐུགས་དམ་བསྐུལ་བ་ནི༔ ཧཱུྃ༔ ཞེ་སྡང་སྲེག་བྱེད་རྡོ་རྗེ་རིགས་ཀྱི་མེ༔ ང་རྒྱལ་སྲེག་བྱེད་རིན་ཆེན་རིགས་ཀྱི་མེ༔ འདོད་ཆགས་སྲེག་བྱེད་པདྨ་རིགས་ཀྱི་མེ༔ ཕྲག་དོག་སྲེག་བྱེད་ཀརྨ་རིགས་ཀྱི་མེ༔ གཏི་མུག་སྲེག་བྱེད་བུདྡྷ་རིགས་ཀྱི་མེ༔ རང་བྱུང་ཡེ་ཤེས་མེ་ཡི་ལྷ་ཚོགས་རྣམས༔ གནས་འདིར་སྤྱན་འདྲེན་དམ་ཚིག་དབྱེར་མེད་ཕྱིར༔ འབར་བའི་ཤུགས་འཆང་སྟོན་ཕྱིར་རྃ་གྱི་དལ༔
ཉོན་མོངས་བུད་ཤིང་བསྲེག་ཕྱིར་བཞུགས་སུ་གསོལ༔ སྣ་ཚོགས་སྤྲུལ་སྐུ་ཙམ་དུ་ཕྱག་འཚལ་ནས༔ ལོངས་སྐུའི་ཐུགས་དམ་སྒྱུ་མར་བསྐུལ་བའི་ཕྱིར༔ རང་བཞིན་ཆོས་སྐུའི་མེ་དཔུང་བསྐྱེད་དུ་གསོལ༔ ཨོཾ་རྃ་ཛྙཱ་ན་པཉྩ་བཛྲ་ས་མ་ཡ་ཛྭ་ལ་དེ་ཝ་པྲཛྙཱ་ཡེ་བཛྲ་ས་མཱ་ཡ་ཛ་ཛཿ ཕཻཾ་ཕཻཾ་ཨ་བེ་ཤ་ཡ་ཨ་ཨཱཿ ཏིཥྛ་སཏྭཾ༔ ཨ་ཏི་པུ་ཧོཿ དེ་ནས་མེ་སྦར་བ་ནི༔ དཔལ་འབར་དང་རླུང་གཡབ་ཐོགས་ལ༔
ཧཱུྃ༔ མེ་ལོང་ཡེ་ཤེས་ངང་གི་མེ༔ སྦར་ཞིང་གྱེན་རྒྱུའི་རླུང་གཡབས་ཏེ༔ ཤར་དཀར་ཞིང་ཁམས་དོན་མཐུན་ཕྱིར༔ འོད་ཟེར་དཀར་པོའི་བརྡ་འདི་ཟུངས༔ ཨོཾ་བཛྲ་ཛྙཱ་ན་རྃ་ཡྃ་སི་ཏ་ཀ་སྭཱ་ཧཱ༔ རླུང་གཡབ་དང་མདའ་དར་དཀར་པོས་ཤར་གྱི་ཕྲིན་ལས་བྱ༔ ཧཱུྃ༔ མཉམ་ཉིད་ཡེ་ཤེས་ངང་གི་མེ༔ སྦར་ཞིང་མེ་ཉམས་རླུང་གཡབས་ཏེ༔
ལྷོ་ཡི་ཞིང་ཁམས་དོན་མཐུན་ཕྱིར༔ འོད་ཟེར་སེར་པོའི་བརྡ་འདི་ཟུངས༔ ཨོཾ་རཏྣ་ཛྙཱ་ན་རྃ་ཡྃ་སོ་ན་ཀ་སྭཱ་ཧཱ༔ རླུང་གཡབ་དང་མདའ་དར་སེར་པོས་ལྷོ་ཡི་ཕྲིན་ལས་བྱ༔ ཧཱུྃ༔ སོར་རྟོག་ཡེ་ཤེས་ངང་གི་ལྷ༔ སྦར་ཞིང་ཐུལ་སེར་རླུང་གཡབས་ཏེ༔ ནུབ་ཀྱི་ཞིང་ཁམས་དོན་མཐུན་ཕྱིར༔ འོད་ཟེར་དམར་པོའི་བརྡ་འདི་ཟུངས༔ ཨོཾ་པདྨ་ཛྙཱ་ན་རྃ་ཡྃ་རཱ་ག་ཏི་ཀ་སྭཱ་ཧཱ༔
རླུང་གཡབ་དང་མདའ་དར་དམར་པོས་ནུབ་ཀྱི་ཕྲིན་ལས་བྱ༔ ཧཱུྃ༔ བྱ་གྲུབ་ཡེ་ཤེས་ངང་གི་མེ༔ སྦར་ཞིང་ཁྱབ་བྱེད་རླུང་གཡབས་ཏེ༔ བྱང་གི་ཞིང་ཁམས་དོན་མཐུན་ཕྱིར༔ འོད་ཟེར་ལྗང་གུའི་བརྡ་འདི་ཟུངས༔ ཨོཾ་ཀརྨ་ཛྙཱ་ན་རྃ་ཡྃ་མརྒ་ཏི་ཀ་སྭཱ་ཧཱ༔ རླུང་གཡབ་དང་མདའ་དར་ལྗང་གུས་བྱང་གི་ཕྲིན་ལས་བྱ༔ ཧཱུྃ༔ ཆོས་དབྱིངས་ཡེ་ཤེས་ངང་གི་མེ༔
སྦར་ཞིང་སྲོག་འཛིན་རླུང་གཡབས་ཏེ༔ དབུས་ཀྱི་ཞིང་ཁམས་དོན་མཐུན་ཕྱིར༔ འོད་ཟེར་མཐིང་ཁའི་བརྡ་འདི་ཟུངས༔ ཨོཾ་བུདྡྷ་ཛྙཱ་ན་རྃ་ཡྃ་ནི་ལྃ་ཏི་ཀ་སྭཱ་ཧཱ༔ རླུང་གཡབ་དང་མདའ་དར་མཐིང་ཁས་དབུས་ཀྱི་ཕྲིན་ལས་བྱ༔ དེ་བཞིན་ཕྱོགས་སུ་མདའ་དར་བཙུགས༔ དབང་རྟགས་ལྷ་དང་དཀྱིལ་འཁོར་གཞུང་ལྟར་གསལ་གདབ༔ དེ་ནས་ཚོགས་དྲུག་གི་ཞན་པ་བཤིག་པའམ༔ རྒྱུ་དངོས་བསོད་ནམས་ཀྱི་ཚོགས་རྫོགས་དག་པའི་ཞིང་དུ་སྦྱར་རམ༔ གཟུགས་ཀྱི་སྐུ་ལོངས་སྤྱོད་རྫོགས་པར་བསྡུ་ཞིང་སྦྱང་ཐབས་ཀྱི་རྫས་སམ༔
ལོངས་སྐུ་ཆོས་ཀྱི་དབྱིངས་སུ་བསྡུ་བ་ལ་རྫས་ལ་བཤད་རུང་༔ ཐབས་ཤེས་མཚོན་ཙམ་རྟེན་འབྲེལ་གཞན་གྱི་རྒྱུད་དང་མི་འགལ་བ་ཕྱིར་ཆོས་སྣང་ཚུལ་ཙམ་མཆོད་པ་དང་རྫས་འབུལ་བར་བྱ༔ རང་གཞུང་བླ་མེད་ཁོ་ན་ཀློང་དུ་འགྱུར་བའི་རྒྱུད་གཟུ་བོར་བཞག་ལ༔ མཚན་བཅས་སྤྲོས་པའི་དངོས་པོ་བཀྲམ་པ་ལག་ལེན་ཕལ་ཆེར་གྱི་དོན་གོ་བ་ཡིན༔ མཁན་པོ་གང་ཞིག་གི་ནམ་མཁའི་ཚད་དུ་རེག་པའི་ཆོས་ལྟར་སྣང་༔ སྣང་བའི་གོ་བ་ལྕགས་སུ་བཅུག་པའི་གནད་དང་མི་འགལ་ལོ༔ དེ་ནས་རང་བྱུང་ལ་རང་གྲོལ་གྱི་མཆོད་པ་འབུལ་བ་ནི༔ ཧཱུྃ༔ བཅོམ་ལྡན་རང་བྱུང་སྐྱེ་མེད་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་འཆང་༔
ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལ༔ ཚེ་འདས་ཚོགས་དྲུག་རྣམ་ཤེས་མཆོད་པ་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་བཛྲ་པུཥྤེ་སྭཱ་ཧཱ༔ ཨོཾ་བཛྲ་དྷཱུ་པེ་སྭཱ་ཧཱ༔ ཨོཾ་བཛྲ་ཨཱ་ལོ་ཀེ་སྭཱ་ཧཱ༔ ཨོཾ་བཛྲ་གནྡྷེ་སྭཱ་ཧཱ༔ ཨོཾ་བཛྲ་ནཻ་ཝི་དྱེ་སྭཱ་ཧཱ༔ ཨོཾ་བཛྲ་ཤབྡ་སྭཱ་ཧཱ༔ ཤམ་བུ་ཀ་འདི་ཀུན་ལ་སྦྱར་ཤེས་པར་བྱ༔
བཅོམ་ལྡན་འདས་རང་བྱུང་ཡེ་ཤེས་ལྔ་ཡི་མེ་ལྷའི་དཀྱིལ་འཁོར་ལ་སྦྱིན་སྲེག་ཕྱི་ནང་གི་མཆོད་པ་འདི་ཕུལ་བའི་དགེ་བའི་རྩ་བ་ལ་བརྟེན་ནས༔ གཤིན་པོ་ཚེ་ལས་འདས་པའི་ཤེས་བྱའི་སྒྲིབ་པ༔ ཉོན་མོངས་པའི་སྒྲིབ་པ༔ ལས་ཀྱི་སྒྲིབ་པ༔ བག་ཆགས་ཀྱི་སྒྲིབ་པ༔ ཀུན་ནས་བསླང་བའི་སྒྲིབ་པ་བཅས་དུག་ལྔ་དུག་གསུམ་དུ་གྱུར་པའི་ལས་ཐམས་ཅད་བྱང་བར་གྱུར་ཅིག༔ ཨོཾ་སརྦ་དུརྒ་ཏེ་པ་རི་ཤྭ་དྷ་རཱ་ཛ་ཏ་ཐཱ་ག་ཏ་ཛྙཱ་ན་པཉྩ་སཏྭཾ༔ ཨོཾ་ཧཱུྃ་ཏྲཱྃ་ཧྲཱིཿཨཱཿ བཛྲ་ཧྲཱི་དྷ་ཡ་ཨ་ཏི་ཏནྟྲ་ཏདྱ་ཐཱ་ཤྲཱི་གུ་ཧྱ་གརྦྷེ་ཀཱ་ཡ་ཝཱཀྐ་ཙིཏྟ་སརྦ་དུཿཁ་བི་ཤྭ་དྷ་ན་ཡེ་སྭཱ་ཧཱ༔ ཞེས་ངན་སོང་སྦྱོང་བའི་གཟུངས་དང་བླ་མེད་སྙིང་པོ་ཟུང་འཇུག་འདི་བཟླས་པ་སྐབས་དང་བསྟུན་ནས༔
རྣལ་འབྱོར་པའི་སྤངས་རྟོགས་ལ་རག་ལས༔ དབང་པོ་ལྔ་ལ༔ ཧཱུྃ༔ བཅོམ་ལྡན་རང་བྱུང་བླ་མེད་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་འཆང་༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལྷ༔ ཚེ་འདས་དུག་ལྔ་རྣམ་དག་མཆོད་པ་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་བཛྲ་རཱུ་པ་ཤབྡ་གནྡྷེ་རཱ་ས་སྤརྴེ་སྭཱ་ཧཱ༔ རྣམ་བཞི་ལ༔
ཧཱུྃ༔ བཅོམ་ལྡན་རང་བྱུང་སྐྱེ་མེད་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་འཆང་༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལྷ༔ ཚེ་འདས་སྒོ་བཞི་རྣམ་དག་མཆོད་པ་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་སརྦ་ཨ་མྲྀ་ཏ་ཨཽ་ཎ་རཀྟ་བྷ་ལིངྟ་ཡེ་སྭཱ་ཧཱ༔ ཡམ་ཤིང་ལ༔ ཧཱུྃ༔ བཅོམ་ལྡན་རང་བྱུང་བླ་མེད་ཧེ་རུ་ཀཿ
བག་ཆགས་འཇོམས་བྱེད་འབར་བའི་གར་དགུ་འཆང་༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལྷ༔ ཚེ་འདས་ཙཎྜ་རང་བྱུང་བུད་ཤིང་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་མུ་ལ་དེ་ཝ་མུ་ལ་ཝ་ར་མུ་ལ་ཤྲཱི་ཡཾ་ཡེ་སྭཱ་ཧཱ༔ རྫས་གསུམ་འབུལ་ལ༔ ཧཱུྃ༔ བཅོམ་ལྡན་རང་བྱུང་བླ་མེད་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་འཆང་༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལྷ༔
ཚེ་འདས་སྒོ་གསུམ་རང་གྲོལ་མཆོད་པ་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་སུ་རྃ་ཀེ་ཏ་པུ་ལེ་ཧ་ཡན་བྷི་ཝ་ཤུ་ཡེ་སྭཱ་ཧཱ༔ ཟས་མཆོག་ལ༔ ཧཱུྃ༔ བཅོམ་ལྡན་རང་བྱུང་བླ་མེད་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་འཆང་༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལྷ༔ ཚེ་འདས་རོ་གཅིག་ལྟ་བའི་ཟས་མཆོག་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔
ཨོཾ་སརྦ་པུཎྱཻ་པུརྞ་གྷ་ན་མ་ཡེ་སྭཱ་ཧཱ༔ སྨན་ལ༔ ཧཱུྃ༔ བཅོམ་ལྡན་རང་བྱུང་བླ་མེད་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་འཆང་༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལྷ༔ ཚེ་འདས་ཉོན་མོངས་རྣམ་དག་མཆོད་པ་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་བཛྲ་ཨཽ་ཎ་བྷཻ་ཥཉྫ་བི་ཤྭ་དྷ་སྭཱ་ཧཱ༔ རྩི་མཆོག་ལ༔
ཧཱུྃ༔ བཅོམ་ལྡན་རང་བྱུང་བླ་མེད་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་འཆང་༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལྷ༔ ཚེ་འདས་བདེ་སྟོང་རྣམ་དག་མཆོད་པ་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་ཨ་མྲྀ་ཏ་སརྦ་མེ་གྷ་བི་ཤྭ་དྷ་ཡེ་སྭཱ་ཧཱ༔ རིན་ཆེན་སྣ་ཚོགས་ཐོགས་ལ༔ ཧཱུྃ༔ བཅོམ་ལྡན་རང་བྱུང་བླ་མེད་ཧེ་རུ་ཀཿ
བག་ཆགས་འཇོམས་བྱེད་འབར་བའི་གར་དགུ་འཆང་༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལྷ༔ ཚེ་འདས་སྐུ་བཞི་རྣམ་དག་མཆོད་པ་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་མ་ཎི་རཏྣ་སརྦ་སིདྡྷི་པཱུ་ཛ་ཡེ་སྭཱ་ཧཱ༔ དར་ཟབ་ལ༔ ཧཱུྃ༔ བཅོམ་ལྡན་རང་བྱུང་བླ་མེད་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་འཆང་༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལྷ༔

ཚེ་འདས་འགག་མེད་ཤར་གྲོལ་མཆོད་པ་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་པཉྩ་ལི་ཀ་ཤྲཱི་རཱ་ས་སྤརྴེ་ཡེ་སྭཱ་ཧཱ༔ འབྲུ་སྣ་ལ༔ ཧཱུྃ༔ བཅོམ་ལྡན་རང་བྱུང་བླ་མེད་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་འཆང་༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལྷ༔ ཚེ་འདས་ཞེན་པ་རྣམ་དག་མཆོད་པ་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་གེ་པ་ར་ཏི་ལ་ཐ་སུ་ཀྵ་ཡེ་སྭཱ་ཧཱ༔
ཤིང་འབྲས་ལ༔ ཧཱུྃ༔ བཅོམ་ལྡན་རང་བྱུང་བླ་མེད་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་འཆང་༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལྷ༔ ཚེ་འདས་སྣང་སྲིད་རྣམ་དག་མཆོད་པ་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་བི་ར་ཛེ་བཱི་ཝ་ཛེ་བྷི་མུ་ལ་ཡེ་སྭཱ་ཧཱ༔ མིང་ནས་མ་སྨོས་པའི་ཟས་ཀུན་ལ༔ ཧཱུྃ༔
བཅོམ་ལྡན་རང་བྱུང་བླ་མེད་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་འཆང་༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལྷ༔ ཚེ་འདས་སྣོད་བཅུད་རྣམ་དག་མཆོད་པ་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་སརྦ་བི་པུ་ར་པུ་ར་ཨ་བརྟ་ཡ་ཧོ་པཱུ་ཛ་ཡེ་སྭཱ་ཧཱ༔ མར་ཁུ་ལ༔ ཧཱུྃ༔ བཅོམ་ལྡན་རང་བྱུང་བླ་མེད་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་འཆང་༔
ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལྷ༔ ཚེ་འདས་དགའ་བཞི་རྣམ་དག་མཆོད་པ་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་སུ་ཁཾ་པྲ་མོ་ཏི་པ་ར་མི་ཏ་ཡེ་སྭཱ་ཧཱ༔ དེ་ནས་ཕྲིན་ལས་བཅོལ་བ་གོང་བཞིན་ཀུན་ལ་འགྲེས༔ དེ་ནས་མེ་ལྷའི་དཀྱིལ་འཁོར་ལ་བསྟོད་པ་ནི༔ ཧཱུྃ༔ བཅོམ་ལྡན་ཡེ་ཤེས་རབ་འབར་རོལ་པའི་སྐུ༔ དུག་ལྔ་སྲེག་མཛད་མདངས་ལྔ་ལྷུན་གྱིས་གྲུབ༔ རྣམ་དག་ཕོ་ཉ་རླུང་གི་རབ་གཡོ་བ༔
འབར་ཞིང་མཆེད་པ་ཙཎྜའི་གཟི་འོད་ཀྱིས༔ ཉོན་མོངས་རྩ་མདུད་རྒྱ་ཡི་འཚང་གྲོལ་ནས༔ ཨ་ཧཾ་བསྐུལ་ལྡན་དངུལ་ཆུ་འཛགས་པ་ཡིས༔ མཆེད་ཅིང་འབར་བའི་འོད་ལྡན་འཁྲུགས་འཁྱིལ་བའི༔ བསྡུས་བྱ་སྙིགས་ལམ་སྡོང་པོའི་འཁྲིལ་གཞོམ་སྟེ༔ ཀུན་བྱེད་དབུ་མའི་ཟོམ་དུ་རབ་བཏེགས་པའི༔ ནུས་པས་མཁའ་ལྡིང་གཡོ་བ་ཉིད་ལ་བསྟོད༔ བསྐུལ་བས་འཕོ་བ་ཆེན་པོའི་གསང་ལམ་དུ༔ ལྡོག་མེད་ཡེ་ཤེས་འཕྲུལ་གྱིས་རབ་འདེགས་ནས༔ གདོད་མའི་དབང་ཕྱུག་གོ་འཕང་རྩལ་མངོན་ཤོག༔
ཨོཾ་ཨཱཿཧཱུྃ་ཧྲཱིཿབཛྲ་ཧྲྀ་ད་ཡ་སརྦ་གརྦྷ་ཧཱུྃ་ཕཊ྄ཿ དེ་ནས་དཀྱིལ་འཁོར་གཞུང་བསྲང་བར་བྱ་བ་ནི༔ ཨོཾ་སྭ་བྷཱ་ སོགས? སྟོང་པའི་ངང་ལས་ཡེ་ཤེས་རྃ་ལྔ་རང་བཞིན་དུ་མཆེད་པ་འབྱུང་འཇུག་ཏུ་མཆེད་པ་རྡོ་རྗེའི་རང་སྒྲ་ཆེན་པོ་ཀུན་ནས་ཀུན་ཏུ་གཡོ་བའི་དབུས་སུ་གཞལ་ཡས་ཁང་མཚན་ཉིད་དང་ལྡན་པ་གདན་པདྨ་ཉི་ཟླ་གཟི་བརྗིད་འོད་དུ་འབར་བའི་ལྟེ་བར་ཧྲཱི་ཡིག་མདངས་ལྡན་ཉི་མ་འབུམ་འཁྱིལ་བའི་ཟེར་ལྟར་བལྟ་བས་མི་བཟོད་པ་དེ་ལས་འོད་ཟེར་འཕྲོས་ཕྱོགས་བཅུ་གཞལ་དུ་མེད་པའི་སངས་རྒྱས་དང་བྱང་ཆུབ་སེམས་དཔའ་རིག་འཛིན་འདུས་པའི་འཁོར་ལོ་རྣམས་ལ་མཆོད་པ་ཕུལ་བའི་བྱིན་རླབས་ཐུགས་རྗེས་འུབ་ཀྱིས་འདུས་སྲིད་པ་དེ་སྲིད་ཀྱི་སེམས་ཅན་རྣམས་ལ་ཕོག་པས་སྡིག་སྒྲིབ་སྦྱངས༔ ཏིང་ངེ་འཛིན་གྱི་གོ་འཕང་ལ་བཀོད༔ སླར་ཡང་ཚུར་འདུས་ཧྲཱི་ཡིག་མི་འགྱུར་བའི་བྱད་ཀྱི་གནས་འགྱུར་དེ་ཡོངས་སུ་གྱུར་པ་ལས་ཐུགས་རྗེ་ཆེན་པོ་ནམ་མཁའི་རྒྱལ་པོ་སྤྱན་རས་གཟིགས་འཇིག་རྟེན་དབང་ཕྱུག་གི་ལྷ་ཚོགས་མཉམ་བཞག་གདོད་མའི་ཀློང་དུ་མ་འདྲེས་སོ་སོར་གསལ་ཞིང་སྣང་ལ་རང་བཞིན་བྲལ་བ་འདི་ལྟར་བསྒོམ་པར་བྱའོ༔ དེ་ནས་ལས་བྱང་ལྷ་བསྐྱེད་ནི༔ ཧྲཱིཿ རྡོ་རྗེ་བྷྲཱུྃ་གྱུར་ཡེ་ཤེས་གཞལ་ཡས་ཁང་༔ སོགས་ནས་ཕྱི་མཆོད་དུ་བསྐྱལ༔ དེ་ནས་མར་ཁུ་འབུལ་ཞིང་ཐུགས་དམ་གྱི་རྒྱུད་བསྐུལ་བ་ནི༔
ཧཱུྃ༔ ཐུགས་རྗེའི་བདག་ཉིད་ནམ་མཁའི་རང་བཞིན་པ༔ འཇིག་རྟེན་མགོན་གྱུར་འགྲོ་ལ་སྤྱན་རས་གཟིགས༔ ཐབས་མཁས་ཆེན་པོ་འཁོར་ལོའི་དབང་ཕྱུག་ལ༔ ཟག་མེད་བདེ་སྟོང་རོལ་པའི་བསྲེག་རྫས་འབུལ༔ ཚེ་འདས་སྒྲིབ་པ་སྦྱང་ཕྱིར་བཞེས་སུ་གསོལ༔ བཞེས་ནས་བླ་མེད་མངོན་སངས་རྒྱས་པར་ཤོག༔ ཨོཾ་ཨཱཿཧཱུྃ་མ་ཎི་པདྨེ་ཧཱུྃ་ཧྲཱིཿ སརྦ་པཱུ་ཛ་རྃ་ཨ་ཧུ་ཏེ་ཛྭ་ལ་ཛྭ་ལ་ཨ་དྷི་བྷི་ཨ་དྷི་བྷི་མ་ཧཱ་ཤྲཱི་ཡེ་ཧ་བྷྱ་ཀ་བྷྱ་ཨགྣ་ཡེ་ཨགྣ་ཡེ་སྭཱ་ཧཱ༔ སྔགས་འདི་ལས་བྱང་གི་མཆོད་པ་རྣམས་ཐམས་ཅད་མར་ཁུ་དང་སྦྱར་ནས་འབུལ༔
གཏོར་མའི་མཆོད་པ་ཡར་རྟགས་ཐམས་ཅད་ཚོགས་ཀྱང་གཞུང་བཞིན་ཟུར་དུ་བྱ༔ ཡམ་ཤིང་མར་རྟགས་ཐམས་ཅད་སྔགས་གོང་བཞིན་བྱ་གཞུང་ཚིག་འདི་འགྲེས་བཤང་བར་བྱ༔ ཧཱུྃ༔ འཇིག་རྟེན་དབང་ཕྱུག་ཐུགས་རྗེ་མངའ་བའི་ལྷ༔ འཁོར་འདས་ཟིལ་གནོན་དཀྱིལ་འཁོར་ལྷ་ཚོགས་ལ༔ ཉོན་མོངས་སྲེག་མཛད་ཡམ་ཤིང་ཕུལ་བའི་མཐུས༔ ཚེ་འདས་སྡིག་སྒྲིབ་བག་ཆགས་བྱང་གྱུར་ཅིག༔ ཨོཾ་ཨཱཿཧཱུྃ་ཨོཾ་མ་ཎི་པདྨེ་ཧཱུྃ་ཧྲཱིཿ ཨོཾ་མུ་ལ་དྷེ་ཝ་མུ་ལ་ཝ་ར་མུ་ལ་ཤྲཱི་ཡཾ་ཡེ་སྭཱ་ཧཱ༔ རྩ་སྔགས་དང་ལས་སྔགས་མཐར༔
སརྦ་པཱུ་ཛ་རྃ་ཨ་ཧུ་ཏེ་ཛྭ་ལ་ཛྭ་ལ་ཨ་དྷི་བྷི་ཨ་དྷི་མ་ཧཱ་ཤྲཱི་ཡེ་ཧ་བྷྱ་ཀ་བྷྱ་ཨགྣ་ཡ་ཨགྣ་ཡ་སྭཱ་ཧཱ༔ བཅོམ་ལྡན་འདས་ཐུགས་རྗེ་ཆེན་པོ་འཁོར་འདས་ཟིལ་གནོན་དཀྱིལ་འཁོར་ལྷ་ཚོགས་ལ་སྦྱིན་སྲེག་ཕྱི་ནང་གི་མཆོད་པ་འདི་ཕུལ་བའི་དགེ་བའི་རྩ་བ་ལ་བརྟེན་ནས༔ གཤིན་པོ་ཚེ་ལས་འདས་པའི་ཤེས་བྱའི་སྒྲིབ་པ་ཉོན་མོངས་པའི་སྒྲིབ་པ་ལས་ཀྱི་སྒྲིབ་པ་དང་བག་ཆགས་ཀྱི་སྒྲིབ་པ་ཀུན་ནས་བསླང་བའི་སྒྲིབ་པ་བཅས་དུག་ལྔ་དུག་གསུམ་དུ་གྱུར་པའི་ལས་ཐམས་ཅད་བྱང་བར་གྱུར་ཅིག༔ ཨོཾ་སརྦ་དུརྒ་ཏེ་པ་རི་ཤྭ་དྷ་རཱ་ཛ་ཡ་ཏ་ཐཱ་ག་ཏ་ཛྙཱ་ན་པཉྩ་སཏྭཾ༔ ཨོཾ་ཧཱུྃ་ཏྲཱྃ་ཧྲཱིཿཨཱཿ བཛྲ་ཧྲཱི་དྷ་ཡ་ཨ་ཏི་ཏནྟྲ་ཏདྱ་ཐཱ་ཤྲཱི་གུ་ཧྱ་གྷརྦྷེ་ཀཱ་ཡ་ཝཱཀྐ་ཙིཏྟ་སརྦ་དུཿཁ་བི་ཤྭ་དྷ་ན་ཡེ་སྭཱ་ཧཱ༔ ཞེས་འགྲེས་ཤེས་པར་བྱ༔ རྫས་འབུལ་བ་ནི༔ ཧཱུྃ༔ འཇིག་རྟེན་དབང་ཕྱུག་ཐུགས་རྗེ་མངའ་བའི་ལྷ༔
འཁོར་འདས་ཟིལ་གནོན་དཀྱིལ་འཁོར་ལྷ་ཚོགས་ལ༔ རྟེན་འབྲེལ་རྫས་མཆོག་རྣམ་གསུམ་ཕུལ་བའི་མཐུས༔ ཚེ་འདས་སྡིག་སྒྲིབ་བག་ཆགས་བྱང་གྱུར་ཅིག༔ རྩ་སྔགས་ ཨོཾ་སུ་རྃ་ཀེ་ཏ་པུ་ལེ་ཧ་ཡན་བྷི་ཝ་ཤུ་ཡེ་སྭཱ་ཧཱ༔ ??? ཏམ་བུ་ལ་འབུལ༔ ཧཱུྃ༔ འཇིག་རྟེན་དབང་ཕྱུག་ཐུགས་རྗེ་མངའ་བའི་ལྷ༔ འཁོར་འདས་ཟིལ་གནོན་དཀྱིལ་འཁོར་ལྷ་ཚོགས་ལ༔ རོ་བརྒྱའི་བཅུད་ལྡན་ཟས་མཆོག་སྣ་ཚོགས་འབུལ༔ ཚེ་འདས་སྡིག་སྒྲིབ་བག་ཆགས་བྱང་གྱུར་ཅིག༔
རྩ་སྔགས། ཨོཾ་སརྦ་པུཎྱཻ་པུརྞ་གྷ་ན་མ་ཡེ་སྭཱ་ཧཱ༔ ??? སྨན་མཆོད་འབུལ་བ་ནི༔ ཧཱུྃ༔ འཇིག་རྟེན་དབང་ཕྱུག་ཐུགས་རྗེ་མངའ་བའི་ལྷ༔ འཁོར་འདས་ཟིལ་གནོན་དཀྱིལ་འཁོར་ལྷ་ཚོགས་ལ༔ དུག་ལྔའི་ནད་སེལ་སྨན་མཆོག་ཕུལ་བའི་མཐུས༔ ཚེ་འདས་སྡིག་སྒྲིབ་བག་ཆགས་བྱང་གྱུར་ཅིག༔ རྩ་སྔགས། ཨོཾ་བཛྲ་ཨཽ་ཎ་བྷཻ་ཥཉྫེ་བི་ཤྭ་དྷ་སྭཱ་ཧཱ༔
??? རྩི་མཆོག་ལ༔ ཧཱུྃ༔ འཇིག་རྟེན་དབང་ཕྱུག་ཐུགས་རྗེ་མངའ་བའི་ལྷ༔ འཁོར་འདས་ཟིལ་གནོན་དཀྱིལ་འཁོར་ལྷ་ཚོགས་ལ༔ བཅུད་བཟང་ངད་ལྡན་རྩི་མཆོག་ཕུལ་བའི་མཐུས༔ ཚེ་འདས་སྡིག་སྒྲིབ་བག་ཆགས་བྱང་གྱུར་ཅིག༔
རྩ་སྔགས། ཨོཾ་ཨ་མྲྀ་ཏ་སརྦ་མེ་གྷ་བི་ཤྭ་དྷ་ཡེ་སྭཱ་ཧཱ༔ ??? རིན་ཆེན་ལ༔ ཧཱུྃ༔
འཇིག་རྟེན་དབང་ཕྱུག་ཐུགས་རྗེ་མངའ་བའི་ལྷ༔ འཁོར་འདས་ཟིལ་གནོན་དཀྱིལ་འཁོར་ལྷ་ཚོགས་ལ༔ དགོས་འདོད་ཡིད་བཞིན་རིན་ཆེན་འབུལ་བའི་མཐུས༔ ཚེ་འདས་སྡིག་སྒྲིབ་བག་ཆགས་བྱང་གྱུར་ཅིག༔ རྩ་སྔགས། ཨོཾ་མ་ཎི་རཏྣ་སརྦ་སིདྡྷི་པཱུ་ཛ་ཡེ་སྭཱ་ཧཱ༔ ??? རེག་བྱ་ལ༔ ཧཱུྃ༔ འཇིག་རྟེན་དབང་ཕྱུག་ཐུགས་རྗེ་མངའ་བའི་ལྷ༔ འཁོར་འདས་ཟིལ་གནོན་དཀྱིལ་འཁོར་ལྷ་ཚོགས་ལ༔
ལྷ་རེག་མཛེས་ལྡན་སྣ་ཚོགས་འབུལ་བའི་མཐུས༔ ཚེ་འདས་སྡིག་སྒྲིབ་བག་ཆགས་བྱང་གྱུར་ཅིག༔ རྩ་སྔགས༔ ཨོཾ་པཉྩ་ལི་ཀ་ཤྲཱི་རཱ་ས་སྤརྴེ་ཡེ་སྭཱ་ཧཱ༔ ??? འབྲུ་འབུལ་བ་ན༔ ཧཱུྃ༔ འཇིག་རྟེན་དབང་ཕྱུག་ཐུགས་རྗེ་མངའ་བའི་ལྷ༔ འཁོར་འདས་ཟིལ་གནོན་དཀྱིལ་འཁོར་ལྷ་ཚོགས་ལ༔ འཕེལ་བྱེད་འབྲུ་མཆོག་སྣ་ཚོགས་འབུལ་བའི་མཐུས༔ ཚེ་འདས་སྡིག་སྒྲིབ་བག་ཆགས་བྱང་གྱུར་ཅིག༔
རྩ་སྔགས༔ ཨོཾ་གེ་པ་ར་ཏི་ལ་ཐ་སུ་ཀྵ་ཡེ་སྭཱ་ཧཱ༔ ??? ཤིང་འབྲས་འབུལ་བ་ནི༔ ཧཱུྃ༔ འཇིག་རྟེན་དབང་ཕྱུག་ཐུགས་རྗེ་མངའ་བའི་ལྷ༔ འཁོར་འདས་ཟིལ་གནོན་དཀྱིལ་འཁོར་ལྷ་ཚོགས་ལ༔ ཤིང་འབྲས་དཀར་མངར་སྐྱུར་སོགས་ཕུལ་བའི་མཐུས༔ ཚེ་འདས་སྡིག་སྒྲིབ་བག་ཆགས་བྱང་གྱུར་ཅིག༔ རྩ་སྔགས། ཨོཾ་བི་ར་ཛེ་བཱི་ཝ་ཛེ་བྷི་མུ་ལ་ཡེ་སྭཱ་ཧཱ༔
??? ཟས་སྣ་འབུལ་བ་ནི༔ ཧཱུྃ༔ འཇིག་རྟེན་དབང་ཕྱུག་ཐུགས་རྗེ་མངའ་བའི་ལྷ༔ འཁོར་འདས་ཟིལ་གནོན་དཀྱིལ་འཁོར་ལྷ་ཚོགས་ལ༔ ལོངས་སྤྱོད་འཛད་མེད་ཟས་མཆོག་ཕུལ་བའི་མཐུས༔ ཚེ་འདས་སྡིག་སྒྲིབ་བག་ཆགས་བྱང་གྱུར་ཅིག༔ རྩ་སྔགས༔ ཨོཾ་སརྦ་བི་པུ་ར་པུ་ར་ཨ་བརྟ་ཡ་ཧོ་པཱུ་ཛ་ཡེ་སྭཱ་ཧཱ༔ རྩ་སྔགས༔ ཨོཾ་ཨཱཿཧཱུྃ༔
ཨོཾ་མ་ཎི? སོགས་ ཨོཾ་ཨ་མི་དྷེ་ཝ་ལོ་ཀི? སོགས་ལས་སྔགས་ སརྦ་པཱུ་ཛ་རྃ? སོགས་ བཅོམ་ལྡན་ཐུགས་རྗེ་ཆེན་པོ? སོགས་ནས་ བྱང་བར་གྱུར་ཅིག༔ ཨོཾ་སརྦ་དུརྒ་ཏེ? སོགས་ སྭཱ་ཧཱ༔ ཕྲིན་ལས་བཅོལ་བའི་ཚིག་ལྷུག་རྣམས་གོང་ནས་བླང་༔ བསྟོད་པ་བྱ་བའི་ལས་སྔགས་ཚར་གཅིག་གམ་བདུན་བརྗོད༔ ཞི་བའི་ཕྲིན་ལས་བཅོལ༔ དེ་ནས་ཐུགས་དམ་གྱི་རྒྱུད་བསྐུལ་ནས་རྣམ་ཤེས་རྒྱལ་བའི་ཐུགས་སུ་བསྲེས་པ་མཆོད་བསྟོད་བྱ་ན་གཤིན་དོན་ནས་བླང་༔ མ་བྱས་ཀྱང་མེ་ཡེ་ཤེས་ལྔ་ལྡན་ཆོས་སྐུས་བསྟོད་ནས་སྨོན་ལམ་ནས་ཡེ་ཤེས་ཆེན་པོའི་འཕོ་བ་འགྲུབ་པ་ཡིན༔ དེ་ལ་ཐ་མལ་གྱི་ཤེས་པ་གནས་འགྱུར་ནས་དག་པ་ལྷ་སྐུའི་སྟོང་ར་བསྲེ་བ་རྣམ་གསུམ་གྱིས་འཕོ་བ་རྡོ་རྗེ་འཆང་ཁ་སྦྱོར་རམ་གཞོན་ནུ་བུམ་སྐུའི་ཚུལ་གྱི་སངས་རྒྱས་ཀྱང་ཟེར༔ དེ་དག་སྣང་བ་ཞིག་པའི་བུམ་པའམ་འཆག་པའི་ནམ་མཁའ་ལྟ་བུར་བདག་མདུན་ལས་གསུམ་གཅིག་ཏུ་འདྲེས་པ་ལ་ཟེར་བར་སྣང་སྙམ༔ སྤྱིར་མེ་ལྷའི་དངོས་པོ་ཡེ་ཤེས་རང་འོད་ཀྱི་ངོ་བོ་ཡིན་པ་ལས༔
དེ་ཁ་དོག་རྫོགས་ནས་བསྐྱེད་རིམ་ཕྱི་ཡི་དཀྱིལ་འཁོར་ལ་ཕྱི་མཆོད་ལ་དངོས་པོ་འབུལ་བ་ནི༔ འདོད་ཁམས་ཀྱི་ལྷ་གཉིད་ལོག་པ་ལྟར་སྣང་རུང་༔ འོན་ཀྱང་གང་ཟག་ཐ་མལ་བའི་རྟོག་པ་བཀག་པའི་ཆ་རྐྱེན་ཙམ་ལས༔ གཉིད་ལོག་པ་སད་ནས་སླར་རྨི་ལམ་སད་པའི་འཕྲོ་དད་པ་གཏད་སོ་ཅི་ལ་མཆིས༔ སྐྱེས་བུ་མེད་པའི་སྐུ་མཁར་མེ་ཆུ་གང་གིས་ཞིག་ཀྱང་བཟང་ངན་གྱི་འབྲེལ་ཐག་ཅི་ཡོད༔ དེ་བཞིན་དུ་རྣམ་ཤེས་སྐྱེ་བ་ཕྱི་མའི་ལུས་མ་རྙེད་སྐབས་སུ་བསྲེག་སྦྱང་བྱ་ནས་རུང་འདྲ་ཞིང་༔ ལུས་རྙེད་ནས་བསྲེག་སྦྱང་ཅི་བྱས་རུང་གོང་གི་དཔེ་དོན་ལྟར་རོ༔ དེ་ནས་ལས་བྱང་གི་བསྐུལ་དང་ཆད་བརྟན་ཀུན་རྫོགས་ནས་མེ་ལྷའི་གཏོར་མ་འབུལ་བ་ནི༔ ཧཱུྃ༔ ཀ་དག་བདེ་ཆེན་དབྱིངས་རིག་དཀྱིལ་འཁོར་ནས༔
མ་འགགས་ལོངས་སྐུ་རྒྱལ་བ་ཧེ་རུ་ཀཿ སྣ་ཚོགས་སྤྲུལ་པའི་རྩལ་ལས་ཤུགས་ཕྱིན་པ༔ རང་བྱུང་ཡེ་ཤེས་ངང་ནས་སྦར་བའི་ལྷ༔ ཉོན་མོངས་དུག་ལྔ་འཇོམས་མཛད་དཀྱིལ་འཁོར་ལ༔ བསྲེག་རྫས་བ་ལིངྟ་ཡི་གཏོར་མ་འབུལ༔ དགེ་འདིས་ཚེ་འདས་ཚོགས་གཉིས་ཡོངས་སྨིན་ཞིང་༔ སླར་ཡང་ང་བདག་ཕུང་པོ་རབ་གཤགས་ནས༔ ཀུན་བཟང་ཡེ་གྲོལ་སྙིང་པོའི་དོན་རྟོགས་སྩོལ༔ ཨོཾ་ཨཱཿཧཱུྃ་ཛྙཱ་ན་ཤྲཱི་ལ་ཡེ་གྷརྦྷ་རྃ་ཛྭ་ལ་སརྦ་པཱུ་ཛ་བྷ་ལིངྟ་ཁ་ཁ་ཁཱ་ཧི་ཁཱ་ཧི༔ ཞེས་གཏོར་མ་འབུལ༔
དེ་ནས་དཀྱིལ་འཁོར་བསྡུ་བ་ནི༔ མདའ་དར་རྣམས་བླངས་ཤིང་༔ ཧོཿ རང་བྱུང་ཡེ་ཤེས་འབར་བའི་དཀྱིལ་འཁོར་ལ༔ ཞི་བ་མེ་ལོང་རྡོ་རྗེ་དབྱིངས་སུ་བསྡུ༔ རྒྱས་པ་མཉམ་ཉིད་རིན་ཆེན་དབྱིངས་སུ་བསྡུ༔ དབང་རྣམས་སོར་རྟོག་པདྨའྀ་དབྱིངས་སུ་བསྡུ༔ དྲག་པོ་བྱ་གྲུབ་ལས་རབ་དབྱིངས་སུ་བསྡུ༔ ཆོས་དབྱིངས་ལྷུན་གྲུབ་སྐྱེ་མེད་མཁའ་རུ་བསྡུ༔ ཕྱི་ནང་དཀྱིལ་འཁོར་བདག་མེད་དབྱིངས་སུ་བསྡུ༔
རྨི་ལམ་འཇའ་ཚོན་ཆུ་ཟླ་ཅི་བཞིན་དུ༔ ཟང་ཐལ་ངོ་བོ་གནས་ལུགས་ཨཱ་རུ་ལྡང་༔ ཨ་ཨ་ཨཱཿ ཞེས་དཀྱིལ་འཁོར་རྣམས་བསྡུ་ཞིང་བསྔོ་སྨོན་བཀྲ་ཤིས་ལས་བྱང་ནས་བསྡུ༔ ཐལ་སོལ་རྣམས་ནི་ས་མིག་བཟང་བར་སྦ༔ རྗེས་ཤེས་སྐྱེ་མེད་ཀ་དག་ངང་དུ་བཞག༔ ས་མ་ཡ༔ ཨེ་མ་བླ་མེད་སྙིང་པོ་ཨ་ཏི་རང་བྱུང་གྱི༔ ཀློང་ལས་རབ་བསྐྲུན་ནམ་མཁའི་གོས་ཅན་གྱི༔ དཔེར་བརྡ་རྩལ་གསུམ་རྡོ་རྗེ་ལུས་ཀྱི་ཆ༔
འབེབས་ལྡོག་གོ་རིམ་ཡེ་ཤེས་ཆེན་པོར་མོས༔ མ་རིག་བུད་ཤིང་སྲེག་པའི་ཆ་ལག་བཞག༔ ལས་འཕྲོ་ཤེས་རབ་ཅན་དང་འཕྲད་པར་ཤོག༔ གཟའ་དང་ལྷ་ཀླུས་རྒྱ་འདི་ལེགས་པར་སྲུངས༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔
གཏད་རྒྱ༔ སྔགས་འཆང་རྩ་གསུམ་གླིང་པས་ལྕགས་གླང་ལོར་གདན་དྲངས་ཤིང་མེ་ལུག་ལོར་བདུད་འདུལ་སྔགས་གླིང་དུ་ཞལ་བཤུས་སོ། སརྦ་མངྒ་ལཾ།། །། ཐོག་མར་མཆོད་རྫས་ཐམས་ཅད་ཀྱི་འབག་བསངས་ནས་བགེགས་བསྐྲད་དེ་དཀྱིལ་འཁོར་ལ་འཇུག་པ་ནི། ཨོཾ་ཨཱཿཧཱུྃ༔ གསུམ། ཧ་ཧོ་ཧྲཱིཿཕཻཾ་ཕཻཾ་ཕཻཾ༔ ཨོཾ་སྭ་བྷཱ་ཝ ས་སྦྱང༌། སྟོང་པའི་ངང་ལས་བྷྲཱུྃ་ཞེས་པས་མཚན་ཉིད་ཡོངས་སུ་རྫོགས་པའི་སྣོད་རིན་པོ་ཆེ་ལས་གྲུབ་པ་སོ་སོའི་ནང་དུ་མཆོད་རྫས་འདོད་པའི་ཡོན་ཏན་ལྔ་དང་ལྡན་པ་བདུད་རྩིའི་རྒྱ་མཚོ་བཅུད་ཕུན་སུམ་ཚོགས་པ་དཔལ་ཀུན་ཏུ་བཟང་པོའི་མཆོད་པའི་སྤྲིན་ལས་བྱུང་བ་ཟད་མི་ཤེས་པ་ནམ་མཁའི་མཐའ་དང་མཉམ་པར་གྱུར༔ ཨོཾ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿཋཿ
ཨོཾ་མ་ཧཱ་རཀྟ་ཛྭ་ལ་མཎྜ་ལ་ཧཱུྃ་ཧྲཱིཿཋཿ ཨོཾ་མ་ཧཱ་བྷ་ལིངྟ་ཏེ་ཛྭ་བྷ་ལིངྟ་བྷ་ལ་བྷ་ཏེ་གུ་ཧྱ་ས་མ་ཡ་ཧཱུྃ་ཧྲཱིཿཋཿ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ གིས་བྱིན་བརླབས༔ རྡོ་རྗེ་རྩེ་གཅིག་པའི་ཕྱག་རྒྱས་རེག་ལ༔ ཨོཾ་སྭཱ་ཧཱ༔ རྫས་རྣམས་བཀྲུ། ཨོཾ་ཨཱཿསྭཱ་ཧཱ༔ ཞུན་མར་ལ། ཨོཾ་ཤྲཱི་རི་སྭཱ་ཧཱ༔
འབྲུ་རྣམས་ལ། ཨོཾ་ཛྭ་རི་སྭཱ་ཧཱ༔ རྫས་གཞན་རྣམས་ལ། ཨོཾ་ཀུ་རུ་ཀུ་རུ་སྭཱ་ཧཱ༔ ཐབས་ཤེས་སྣོད་ཀྱིས་རེག་ཙམ་བྱ། ཨོཾ་ཨེ་ཤུ་ནེ་པྲ་ཛྙཱ་སུ་ཁཾ་ སོགས? ཨོཾ་ཨཱཿཧཱུྃ༔ ཞེས་རེག་ཙམ་བྱའོ། ཚེ་འདས་ཀྱི་ཕུང་པོ་ཤ་ཁྲག་རུས་གསུམ་དང་དབྱེར་མེད་པའི་ཞི་བའི་བསྲེག་རྫས་རྣམས་མང་ཞིང་རྒྱ་ཆེ་བའི་བདུད་རྩི་རང་བཞིན་ཅན་དུ་གྱུར༔ ཨོཾ་ཨཱཿཧཱུྃ༔ ཞེས་རྫས་རྣམས་བྱིན་གྱིས་བརླབ་བོ།
རྩ་སྔགས་ལས་སྔགས་མཐར། ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ་ཧྲཱིཿ ཨོཾ་ཨ་མི་དྷེ་ཝ་ཨཱརྻ་ལོ་ཀི་ཤྭ་རི་ཌཱཀྐི་ཧ་རི་ནི་ས་ཛྙཱ་ན་སིདྡྷི་ཧཱུྃ་ཧྲཱིཿ སྦྱར་ཤེས་པར་བྱ། སརྦ་པཱུ་ཛ་རྃ་ཨ་ཧུ་ཏེ་ཛྭ་ལ་ཛྭ་ལ་ཨ་དྷི་བྷི་ཨ་དྷི་བྷི་མ་ཧཱ་ཤྲཱི་ཡེ་ཧ་བྷྱ་ཀ་བྷྱ་ཨགྣ་ཡེ་ཨགྣ་ཡེ་སྭཱ་ཧཱ༔ བཅོམ་ལྡན་འདས་ཐུགས་རྗེ་ཆེན་པོ་འཁོར་འདས་ཟིལ་གནོན་དཀྱིལ་འཁོར་ལྷ་ཚོགས་ལ་སྦྱིན་སྲེག་ཕྱི་ནང་གི་མཆོད་པ་འདི་ཕུལ་བའི་དགེ་བའི་རྩ་བ་ལ་བརྟེན་ནས༔ གཤིན་པོ་ཚེ་ལས་འདས་པ་ ཆཻགའི་ཤེས་བྱའི་སྒྲིབ་པ་ཉོན་མོངས་པའི་སྒྲིབ་པ་ལས་ཀྱི་སྒྲིབ་པ་དང་བག་ཆགས་ཀྱི་སྒྲིབ་པ་ཀུན་ལས་བསླང་བའི་སྒྲིབ་པ་བཅས་དུག་ལྔ་དུག་གསུམ་དུ་གྱུར་པའི་ལས་ཐམས་ཅད་བྱང་བར་གྱུར་ཅིག༔ ཨོཾ་སརྦ་དུརྒ་ཏེ་པ་རི་ཤྭ་དྷ་རཱ་ཛ་ཡ་ཏ་ཐཱ་ག་ཏ་ཛྙཱ་ན་པཉྩ་སཏྭཾ༔ ཨོཾ་ཧཱུྃ་ཏྲཱྃ་ཧྲཱིཿཨཱཿ
བཛྲ་ཧྲཱི་དྷ་ཡ་ཨ་ཏི་ཏནྟྲ་ཏདྱ་ཐཱ་ཤྲཱི་གུ་ཧྱ་གྷརྦྷེ་ཀཱ་ཡ་ཝཱཀྐ་ཙིཏྟ་སརྦ་དུཿཁ་བི་ཤྭ་དྷ་ན་ཡེ་སྭཱ་ཧཱ༔ ཀུན་ལ་སྦྱར་དགོས་པའི་འགྲེས་བྱང་ངོ༌།། །། དང་པོ་མེ་ལྷའི་བྱོན་སྐྱེམས་མར་ཁུ་འབུལ་བ་ནི། དེ་ནས། མེ་ལྷ་ཅུང་ཟད་འཛུམ་པའི་ལྗགས་དང་གཟར་བུ་གཉིས་ཀྱི་ཁ་ལ་རྃ་ཡིག་གིས་མཚན་པར་གྱུར༔ བར་བསམས་ལ༔ ཧཱུྃ༔ བཅོམ་ལྡན་རང་བྱུང་དཔལ་ཆེན་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་ཅན༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལ༔
ཟག་མེད་བདེ་སྟོང་རོལ་པའི་བསྲེག་རྫས་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་ཨགྣེ་ཡེ་སྭཱ་ཧཱ༔ སརྦ་པཱུ་ཛ་རྃ་ཨ་ཧུ་ཏེ་ཛྭ་ལ་ཛྭ་ལ་ཨ་དྷི་བྷི་ཨ་དྷི་བྷི་མ་ཧཱ་ཤྲཱི་ཡེ་ཧ་བྷྱ་ཀ་བྷྱ་ཨགྣ་ཡེ་ཨགྣ་ཡེ་སྭཱ་ཧཱ༔ མར་ཁུ་བླུགས་གཟར་ལན་བདུན་གྱིས་འབུལ་ནས་ཕྲིན་བཅོལ་གསུངས་ནས་མཆོད་པ་འབུལ་བ་ནི༔ བཅོམ་ལྡན་རང་བྱུང་ཡེ་ཤེས་ སོགས?ཁ་ལག་བཀྲུ་དེ་ནས་ཡུངས་དཀར་ཐབ་ལ་གཏོར་ནས། ཧཱུྃ༔ བཅོམ་ལྡན་རང་བྱུང་སྐྱེ་མེད? སོགས་གཞུང་ལྟར་འབུལ་ནས། སརྦ་གརྦྷ་ཧཱུྃ་ཕཊ྄ཿ བར་ཡུག་འདོན་བྱ༔
དེ་ནས་ཡུངས་དཀར་ཐབ་ལ་གཏོར་ཏེ། དྲང་སྲོང་ཆེན་པོ་འཁོར་དང་བཅས་པ་རྣམས་ཀྱི་བསྲེག་རྫས་ལྷ་ཡི་ཞལ་དུ་སྟོབ་དང༌། མེ་ཉིད་ཡེ་ཤེས་ཀྱི་མེར་བྱིན་གྱིས་བརླབས་ནས་ཚེ་འདས་ཀྱི་སྡིག་སྒྲིབ་ཐམས་ཅད་ཞི་བའི་ཕྲིན་ལས་མཛད་དུ་གསོལ༔ ཞེས་གསོལ་ལ་རོ་སྲེག་འདི་ཡེ་ཤེས་མེ་ལྷ་གཤེགས་པར་གསུངས་པས༔ ཨོཾ་ཨགྣེ་ཡེ་གཙྪ༔ ཞེས་དབྱུག་གུའི་ཕྱག་རྒྱ་ཕྱིར་བསྐྱེད་ལ་མེ་ལྷ་ཡེ་ཤེས་པ་གཤེགས༔ དམ་ཚིག་མེ་ལྷའི་ལྟོ་བ་ཡངས་ཤིང་རྒྱ་ཆེ་བར་གྱུར་ཞེས་བརྗོད། ཨོཾ་བཛྲ་ཛྭ་ལ་རྃ་གྱིས་མེ་ལྷ་འབར་བའི་རྣམ་པར་ཕྱག་ཚང་མཛད་ནས་དབུལ་བར་གྱུར༔ པར་བསམ་མོ། གཉིས་པ་འདས་པའི་མེ་ལྷ་མཆོད་པ་ནི༔
སྔ་མ་བཞིན་དུ་མེ་བསང་སྟེ། ཨོཾ་སྭ་བྷཱ་ཝ? སོགས་ནས་བྱའོ། ཞེས་ལྷ་བསྐྱེད་ལ་འཇུག ཧྲཱིཿ རྡོ་རྗེ་བྷྲཱུྃ་གྱུར? སོགས་ནས་ པཱུ་རུ་ཤ་ཡ་ཧོཿ ནས་བྱོན་སྐྱེམས་མར་ཁུ་འབུལ་ཞིང་ཐུགས་དམ་གྱི་རྒྱུད་བསྐུལ་བ་ནི། དཀྱིལ་འཁོར་གྱི་ལྷ་ཅུང་ཟད་འཛུམ་པའི་ལྗགས་དང་གཟར་བུ་གཉིས་ཀྱི་ཁ་ལ་རྃ་ཡིག་གིས་མཚན་པར་གྱུར༔ པར་བསམས་ལ༔ ཧཱུྃ༔ ཐུགས་རྗེའི་བདག་ཉིད་ནམ་མཁའི་རང་བཞིན་པ༔
འཇིག་རྟེན་མགོན་གྱུར་འགྲོ་ལ་སྤྱན་གྱིས་གཟིགས༔ ཐབས་མཁས་ཆེན་པོ་འཁོར་ལོའི་དབང་ཕྱུག་ལ༔ ཟག་མེད་བདེ་སྟོང་རོལ་པའི་སྲེག་རྫས་འབུལ༔ ཚེ་འདས་སྒྲིབ་པ་སྦྱང་ཕྱིར་བཞེས་སུ་གསོལ༔ བཞེས་ནས་བླ་མེད་མངོན་སངས་རྒྱས་པར་ཤོག༔ ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ་ཧྲཱིཿ སརྦ་པཱུ་ཛ་རཾ་ཨ་ཧུ་ཏེ་ཛྭ་ལ་ཛྭ་ལ་ཨ་དྷི་བྷྱ་ཨ་དྷི་བྷྱ་མ་ཧཱ་ཤྲཱི་ཡེ་ཧ་བྷྱ་ཀ་བྷྱ་ཨགྣ་ཡེ་ཨགྣ་ཡེ་སྭཱ་ཧཱ༔ རྩ་སྔགས་མར་ཁུའི་སྔགས་བཅས་ལན་བདུན་རེ་འབུལ་ལོ༔ བཅོམ་ལྡན་ཐུགས་རྗེ་ཆེན་པོ? སོགས་ནས ་ཨགྣ་ཡེ་སྭཱ་ཧཱ༔
བར་འདོན་ཕྱི་མཆོད་འབུལ་བ་ལ། ཧཱུྃ༔ སྒྱུ་མའི་ངང་ཚུལ་ཡིད་འཕྲོག? སོགས་ནས་མཆོད་སྔགས་སོ་སོའི་མགོར་རྩ་སྔགས་ཀྱིས་མནན་ཏེ་རིམ་བཞིན་རེ་རེ་ལ་གྲངས་བཅུ་གསུམ་རེ་བསགས། སོ་སོའི་མཐར་མར་ཁུའི་སྔགས་ཕྲིན་བཅོལ་བཅས་ཏེ་ཀུན་ལ་རིགས་འགྲེས་སོ། མ་ཧཱ་བྷ་ལིངྟ་ལ་ཁ་རཾ་ཁཱ་ཧི༔ བར་ཡུག་འདོན་བྱ༔ མཆོད་རྫས་ཡམ་ཤིང་ནི༔ ཧཱུྃ༔ འཇིག་རྟེན་དབང་ཕྱུག་ཐུགས་རྗེ་མངའ་བའི་ལྷ༔ ནས་གཞུང་ཚིག་གིས་མགོ་འདྲེན་ཏེ།
མཆོད་སྔགས་སོ་སོའི་མགོར་རྩ་སྔགས་ཀྱིས་མནན་ཏེ་ཡམ་ཤིང་ནས་ཟས་སྣ་འབུལ་བ་ཡན་རེ་རེ་ལ་གྲངས་ཉུང་མཐའ་ཡང་བརྒྱ་རྩ་བརྒྱད་རེ་བསགས་ནས་མཐར་མར་ཁུའི་སྔགས་ཕྲིན་བཅོལ་བཅས་ཐམས་ཅད་ལ་རིགས་འགྲེས་ནས་གཞུང་ལྟར་འདོན༔ དཀྱིལ་འཁོར་གྱི་ལྷ་ཚོགས་ཐམས་ཅད་རྣམས་ཀྱི་ཞལ་དུ་སྲེག་རྫས་རྣམས་འབུལ་བ་དང་ཚེ་འདས་ཀྱི་སྡིག་སྒྲིབ་ཐམས་ཅད་ཞི་བའི་ཕྲིན་ལས་མཛད་དུ་གསོལ༔ ཡུངས་དཀར་ཐབ་ཏུ་གཏོར༔ བསྟོད་པ་ནི། ཧཱུྃ༔ སྐྱེ་མེད་ཀ་དག་རང་བྱུང་སྙིང་པོ་ཅན༔ མི་གཡོ་ཏིང་འཛིན་གསལ་སྟོང་ཟླ་བའི་སྐུ༔ ཐུགས་རྗེའི་བདག་ཉིད་དཀྱིལ་འཁོར་ལྷ་ཚོགས་ལ༔ དམིགས་མེད་བློ་འདས་དེ་བཞིན་ཕྱག་འཚལ་བསྟོད༔ ཅེས་གསོལ་བ་གདབ་པས་བཟོད་གསོལ་ནི༔
དགང་བླུགས་འབུལ་ཞིང་༔ ཧཱུྃ༔ ཐུགས་རྗེ་ཆེན་པོའི་དཀྱིལ་འཁོར་དུ༔ སྦྱིན་སྲེག་མཆོད་པ་འདི་འབུལ་གྱིས༔ འགལ་འཁྲུལ་ཉམས་པ་ཅི་མཆིས་པ༔ དེ་དག་ཁྱེད་ཀྱིས་བཟོད་པར་གསོལ༔ རྩ་སྔགས་དང༌། ས་མ་ཡ་ཤུདྡྷེ་ཨཱཿ ཡིག་བརྒྱ་བཟླས། ཐུགས་རྗེ་ཆེན་པོའི་ལྷ་ཚོགས་ཀྱིས༔
ཞི་བར་གྱུར་པའི་ལས་ཀུན་མཛད༔ བསྒྲུབ་པའི་འབྲས་བུ་སྩལ་ལགས་པས༔ བདེ་གཤེགས་ཡུལ་དུ་གཤེགས་སླད་དུ༔ སྦྱིན་སྲེག་མཆོད་པ་འདི་འབུལ་གྱིས༔ ཅི་བདེར་བར་ནི་གཤེགས་སུ་གསོལ༔ རྩ་སྔགས་དང༌། བཛྲ་མུཿ ཞེས་རྡོ་རྗེ་བསྡུ་བའི་ཕྱག་རྒྱ་དང་ཡེ་ཤེས་པ་གཤེགས། དམ་ཚིག་པ་བདག་ལ་ཐིམ་པར་གྱུར། རྫོགས་རིམ་བསྡུ་བའི་སྐབས་དཀྱིལ་འཁོར་བདག་དང་ཚེ་འདས་རྣམ་ཤེས་བཅས་དཀྱིལ་འཁོར་གཙོ་བོ་ལ་བསྡུ་གཙོ་བོ་ཧཱུྃ་ཧཱུྃ་སྐར་མདའ་འཕང་བ་ལྟར༔
བདེ་བ་ཅན་གྱི་ཞིང་འོད་དཔག་མེད་ལ་ཐིམ་པར་དམིགས༔ དེ་རྗེས་དམིགས་མེད་དུ་བཞག། །། རྗེས་ཀྱི་ལས་རིམ་པ་ལ་གཉིས་ལས་དང་པོ་མེ་ལྷར་གཏང་རག་འབུལ་ཞིང་གཤེགས་སུ་གསོལ་བ་ནི། བསང་སྦྱང༌། ཨོཾ་ཨགྣེ་ཡེ་སྭཱ་ཧཱ། ལན་བདུན་འབུལ་ཞིང་མེ་ལྷ་གསལ་གདབ། ཧཱུྃ༔ གཟི་བརྗིད་ཆེན་པོ་མེ་ཡི་ལྷ༔ འདོད་པའི་དོན་རྣམས་རབ་སྒྲུབ་ཅིང་༔ ཐུགས་རྗེས་སེམས་ཅན་དོན་བྱེད་པ༔
གཏང་རག་མཆོད་པ་བཞེས་སུ་གསོལ༔ ཨོཾ་ཨགྣེ་ཡེ་སརྦ་པཱུ་ཛ་རྃ་ཨ? སོགས། ཧཱུྃ༔ བཅོམ་ལྡན་རང་བྱུང ་སོགས་ནས་གཞུང་ལྟར་མེ་ལྷ་བྱོན་ཟིན་ནས་མར་ཁུ་བར་བདུན་རེ་འབུལ། ཕྲིན་བཅོལ་སྤྱི་ལྟར་བྱ་ནས། གོང་ལྟར་མཆན། ཨོཾ་བཛྲ་ཏམ་བུ་ལ་ཡེ་སྭཱ་ཧཱ༔ ཞེས་སོ་རྩི་འབུལ། ཨོཾ་བཛྲ་ཝསཏྲ་ཡེ་སྭཱ་ཧཱ༔ ཞེས་གོས་ཟུང་འབུལ།
བསྟོད་པ་ནི། ཧཱུྃ༔ བཅོམ་ལྡན་ཡེ་ཤེས་རབ་འབར? བསྟོད། མེ་ལྷའི་གཏོར་མ་དགང་བླུགས་ཁར་བཞག་ལ༔ ཧཱུྃ༔ ཀ་དག་བདེ་ཆེན་དབྱིངས་རིག? སོགས་ ཁཱ་ཧི༔ མེ་དེ་བསྲེག་བྱ་ཟ་བའི་ལྷ༔ དྲང་སྲོང་རྒྱལ་པོ་གདོན་གྱི་བདག༔ ཤར་ལྷོ་མེ་ལྷའི་ཚོགས་བཅས་ལ༔ མཆོད་ཅིང་བསྟོད་དེ་ཕྱག་ཀྱང་འཚལ༔
མཆོད་སྦྱིན་གཏོར་མ་འདི་བཞེས་ལ༔ རྣལ་འབྱོར་བདག་ཅག་འཁོར་བཅས་ལ༔ ནད་མེད་ཚེ་དང་དབང་ཕྱུག་དང་༔ དཔལ་དང་གྲགས་དང་བསྐལ་པ་བཟང་༔ ལོངས་སྤྱོད་རྒྱ་ཆེན་ཀུན་ཐོབ་ནས༔ ཞི་དང་རྒྱས་ལ་སོགས་པ་ཡིས༔ ལས་ཀྱི་དངོས་གྲུབ་བདག་ལ་སྩོལ༔ དམ་ཚིག་ཅན་གྱིས་བདག་ལ་སྲུངས༔ དངོས་གྲུབ་ཀུན་གྱི་སྡོང་གྲོགས་མཛོད༔ དུས་མིན་འཆི་བའི་ནད་རྣམས་དང་༔
གདོན་དང་བགེགས་རྣམས་མེད་པར་མཛོད༔ རྨི་ལམ་ངན་དང་མཚན་མ་ངན༔ བྱ་བྱེད་ངན་པ་མེད་པར་ཡི༔ འཇིག་རྟེན་བདེ་ཞིང་ལོ་ལེགས་ཤིང་༔ འབྲུ་རྣམས་འཕེལ་ཞིང་ཆོས་འཕེལ་བ༔ བདེ་ལེགས་ཕུན་གསུམ་ཚོགས་པ་ཡི༔ ཡིད་ལ་འདོད་པ་ཀུན་འགྲུབ་མཛོད༔ ཅེས་གཏོར་མ་མེ་ནང་དུ་བཞུ། ཨོཾ་བཛྲ་ས་ཏྭ་ས་མ་ཡ་ སོགས?ཡིག་བརྒྱ་བཟླས། བཟོད་གསོལ་ནི།
ཧཱུྃ༔ དྲང་སྲོང་མེ་ལྷ་འཁོར་བཅས་ལ༔ སྦྱིན་སྲེག་མཆོད་པ་འདི་འབུལ་གྱིས༔ འགལ་འཁྲུལ་ཉམས་པ་ཅི་མཆིས་པ༔ དེ་དག་ཁྱོད་ཀྱིས་བཟོད་པར་གསོལ༔ ཨོཾ་ཨགྣེ་དེ་ཝ་པ་ཏེ་པ་མ་དག་པ་ཐམས་ཅད་ཤཱནྟིཾ་ཀུ་རུ་ཡེ་སྭཱ་ཧཱ༔ མེ་དར་བླང་བ་ནི། ཧོཿ རང་བྱུང་ཡེ་ཤེས་འབར་བའི་ སོགས? ཨ་ཨཱཿ གཤེགས་གསོལ་ནི༔
ཧཱུྃ༔ དྲང་སྲོང་ཆེན་པོ་མེ་ཡི་ལྷ༔ སྦྱིན་སྲེག་མཆོད་པ་འདི་འབུལ་གྱི༔ ཁྱེད་ཀྱིས་སེམས་ཅན་དོན་མཛད་ནས༔ ཕོ་བྲང་ཉིད་དུ་གཤེགས་སུ་གསོལ༔ བཛྲ་མུཿ
ཡེ་ཤེས་པ་ཤར་ལྷོར་གཤེགས་དམ་ཚིག་པ་ལྟེ་བའི་ཨ་ཐུང་ལ་བསྡུའོ། གཉིས་པ་ལས་གཞུང་ཚེ་འགུགས་ནི། ཧཱུྃ༔ ཚེ་ཡི་བདག་པོ་འཆི་མེད? སོགས་ ཕ་ལ་ཧཱུྃ༔
ཚེ་རྫས་རོལ་མཆོད་བསྟོད་བཟོད་གསོལ་ཡིག་བརྒྱ་དབྱངས་གསལ་རྟེན་སྙིང་བརྟན་བཞུགས་བྱ་ནས། བཀྲ་ཤིས་བསྡུ་ཆོག་བསྔོ་སྨོན་བཅས་གཞུང་ལྟར་བྱའོ།། འཕགས་པ་ཐུགས་རྗེ་ཆེན་པོ་ལ་ཕྱག་འཚལ་ལོ། ཐུགས་རྗེ་ཆེན་པོ་འཁོར་འདས་ཟིལ་གནོན་གྱི་གཤིན་ཆོག་བག་ཆགས་སྦྱོང་བྱེད་ཀྱི་ལྷན་ཐབས་སྦྱིན་སྲེག་ཡེ་ཤེས་རབ་འབར་ཕྱག་ལེན་མཆོད་གཡོག་པས་ཆས་དང་ཡོ་བྱད་བསགས་དགོས་རིགས་ལ། ཐོག་མར་དངོས་གཞི་སྦྱོར་བ་གོང་ལྟར་ལ། དང་པོ་ས་ཐིག་ཆོག་སྐབས། ཐུབ་སྐུ་ན་བཟའ་ཅན། ས་ལྷའི་གཏོར་མ། ས་རིན་དཀར་གཏོར་ས་གླུད་ཆ་གསུམ་གཏོར་མ་མཆོད་པ་སྣ་བདུན་བསྐོར་བཤམ་བྱ། དུང་ཞལ་ནང་དྲི་བཟང་གི་ཆུ།
ཐིག་སྐུད་ཚོན་སྣ་ལྔ་དཀྱིལ་འཁོར་ཞལ་ཁེབ་བཅས་མེ་དཀྱིལ་ཕུར་གདན། ལས་བུམ་འཐོར་ནས་རྡོར་དྲིལ། བཞུགས་གདན་བཅས་ཆ་ཚང་བསྣམས་དགོས། མཆོད་རྫས་བྱིན་རླབས་སྐབས་བསང་ཆུས་བྲན། དགང་གཟར་རྫས་རྣམས་ལ་རེག་ཙམ་བྱ། ལས་བུམ་འཐོར་ནས་ཡུངས་དཀར་མེ་སྟེང་སྡོང་བུ་ལྔ་ལྡན་དཔལ་འབར། མེ་དར་རླུང་གཡབ་སྣ་ལྔ་ཀུ་ཤ་རྒྱ་གྲམ་བཅིངས་པ་ལྔ་དགོས། ཀུ་ཤ་མེ་མགོ་གནོན་རྫས་ཕོན་ཆུང་བ། དྲི་བཟང་གི་ཆུ་མང་བ། རིགས་ལྔའི་མེ་ཞུ།
གནས་ཡིག་ལུས་ཡིག་བཏགས་གྲོལ་སྤུར་ཁེབ་མར་ཁུ་བཅས་ཚང་དགོས། ཁྲུས་ཆོག་ལ་བགེགས་གཏོར་མར་མེ་ཅན་མཆོད་ལྔ་མེ་ལོང་ཐུབ་སྐུ་ཁྲུས་དར་དུག་ཕྱུང་ཏིལ་ནག་མེ་ཀོང་གྲུ་གསུམ། གསུར་རྫས་ས་ཆུ་གླང་མ་རླུང་གཡབ་བཅས་སོ། ཐབ་བསང་སྦྱང་སྐབས་ལས་བུམ་ཆུས་བྲན། ཁྲུས་གསོལ་མེ་ལོང་ནས་ཐབ་ཁྲུས་གསོལ། གདན་འབུལ་ཀུ་ཤ་རྒྱ་གྲམ་དབུས་དང་ཕྱོགས་བཞིར་བཞག ། མཐའ་ནས་ཀུ་ཤ་བ་གླང་མཇུག་མ་ལྟར་མནན་ཏེ་དཔལ་འབར་སྦར། མེ་དར་འཛུགས་རླུང་གཡབ་བྱ། ཚུར་འབྱོན་ཆས་བྱ་ནས་ཁ་ལག་བཀྲུ། མཆོད་རྫས་མེ་ལྷའི་བྱོན་སྐྱེམས་སྐབས།
དང་པོ་མར་ཁུ་སྣ་བདུན། ཕྲིན་བཅོལ་སྐབས་མར་ཁུ་ཅུང་ཙམ་མཆོད། གཟུགས་སྒྲ་དྲི་རོ་རེག་བྱ་སྤར་བཏབ་པའམ་བཅས་པ་གང་རིགས། བདུད་རྩི་རཀྟ་གཏོར་མ་ཟུར་གསུམ་པ་རྨད་བྱུང་སྤར་བཏབ་པའམ་གང་རིགས་སྨན་མཆོད་བྷནྡྷ་སོ་སོ་ནས་བྲན་ཐུར་གྱིས་བཟེད་ནས་འབུལ་དགོས། ཡམ་ཤིང་བྲིས་མ་དང་སུར་དཀར་འོམ་བུའི་ཡམ་ཤིང༌། རྫས་གསུམ་ལ། ཀུ་ཤ་དཱུརྦ་བིལ་བ་གསུམ། ཟས་མཆོག ཁྲུམ་གོ་ཡུས་སྦྲུས་པ། སྨན་སྣ་ཚོགས་མངར་གསུམ་ཀ་ར་བུ་རམ་སྦྲང་མར་ཁུ་རིན་ཆེན་ཕྱེ་མོ།
དར་ཟབ་སྣ་ལྔ་འབྲུ་སྣ་འབྲས། གྲོ་སྭ་བ་སྲན་མའོ། ཤིང་འབྲས་ལ། ཤུག་ཐོག་རྒུན་འབྲུམ་སེ་འབྲུའོ། མིང་མ་སྨོས་པའི་ཟས་ཀུན་དཀར་གསུམ་མངར་གསུམ་ཞུན་སྣ་ཚོགས་པའོ། མར་ཁུ་འབུལ་བ་ལན་གྲངས་ལྔ་བཅུ་རེ་འབུལ་དགོས། ལྷ་གཞུང་གོང་བསང་ཆུས་བྲན། མཆོད་པའི་གོང་མར་ཁུ་མཆོད། ཕྲིན་བཅོལ་ལ་མར་ཁུ་ཅུང་ཙམ་རེ་མཆོད་རིམ་བཞིན་འགྲེས་སོ། ཕྱི་མཆོད་སྣ་ལྔ་གཙོས་སྣ་བདུན་སྤར་བཏབ་པ་གྲངས་བཅུ་གསུམ་རེ་མཆོད།
དབང་པོ་རྣམ་ལྔའི་གཙོས། གཟུགས་སྒྲ་དྲི་རོ་བཅས་པའི་སྤར་བཏབ་པ་བཅུ་གསུམ་རེ་མཆོད། རྒྱལ་སྲིད་སྣ་བདུན་བྲིས་འབུར་སྤར་བཏབ་པ་བཅུ་གསུམ་རེ་འབུལ། བཀྲ་ཤིས་རྟགས་བརྒྱད་དེ་འདྲ་བཅུ་གསུམ་རེ་འབུལ། གར་གྱི་ལྷ་མོ་བཞི་བྲིས་འབུར་གང་རེད་བཅུ་གསུམ་རེ་འབུལ། སྨན་མཆོད་བཅུ་གསུམ་རེ་འབུལ། རཀྟ་བཅུ་གསུམ་རེ་འབུལ། གཏོར་མ་ཞལ་ཟས་སམ་ཚོགས་གང་རེད་བཅུ་གསུམ་རེ་འབུལ། རྫས་ལ་ཡམ་ཤིང་བྲིས་མ་དང་སུར་དཀར་ཨ་རུ་ཡམ་ཤིང་གྲངས་བརྒྱ་རྩ་རེ་འབུལ། རྫས་ཀུ་ཤའི་གྲལ་ཟས་ཞོ་ཟན་ཁྲུམ་སྨན་སྣ་རིགས་མངར་གསུམ་རིགས་རིན་ཆེན་ཕྱེ་མ་དར་ཟབ་སྣ་ཚོགས་འབྲུ་སྣ་ཐམས་ཅད་ཤིང་འབྲས་སྣ་ཚོགས་ཞུན་སྣ་ཚོགས་མར་ཁུའོ།
དེ་རྣམས་གྲངས་བརྒྱ་རེ་འབུལ་དགོས་སོ་ཆད་ལྷག་མེད་པ་ཞིག་དགོས། བསྙེན་པའི་སྐབས་བྱེ་མ་ལ་ཞལ་ཕུ་ཞུ། ཐུན་གཏོར་ཐབ་ཁུང་དུ་འབུལ། རུས་ཆོག་བྱ་རུས་པ་ཆུང་ངུ་ཞིག་མདུན་དེར་བཞག་བྱང་ཆས་གོང་ལྟར་བཤམ། ཟས་གཏད་རྒྱས་པ་བྱ་དགོས། ལམ་བསྟན་བསྔོ་སྨོན་མཚམས་ཚོགས་འདྲེན། ཡང་ན་བདེ་ཆེན་ཞིང་སྒྲུབ་བྱང་ཆོག་གི་རུས་ཆོག་བྱས་ན། བྱང་ཆས་ལ་བགེགས་གཏོར། ཆངས་བུ་མར་མེ་ལྔ་བླུགས་པ་ཞིག་དགོས། མཆོད་ལྔ་ཁྲུས་བུམ་མེ་ལོང་དར་གཙོ་བུམ་བཅས་བཤམ་དགོས།
རིགས་ལྔའི་ཕྱག་མཚན་རིགས་དྲུག་ས་བོན་བཅས་འདུ་བྱ། ལྷག་མ་གཙང་ལྷག་ཞིག་ཐབ་ཏུ་ཕུལ། དེ་མིན་གཞུང་ལྟར་བསྐུལ་གཏོར་ཐབ་ཏུ་ཕུལ། གཏེར་སྲུང་གཏོར་མ་དང་གསོལ་ཁའི་གཏོར་མ་བཅས་གཙང་སར་འབུལ། ཆད་བརྟན་གཉིས་ཐབ་ཏུ་ཕུལ། རྟ་བྲོ་སྤྱི་ལྟར་དངོས་གྲུབ་རྫས་ལ་རོལ། ལྷ་གཞུང་གཤེགས་སྐྱེམས་གོང་ལྟར་མཆོད་ལྔ་དང་རྫས་སྔ་མ་རྫས་ལྷག་རིམ་པར་འབུལ་ལན་གསུམ་རེ་བྱ། མེ་ལྷའི་གཤེགས་སྐྱེམས་མཆོད་རྫས་ལྷག་མ་སྔར་བཞིན་མ་ནོར་བར་འབུལ་ནས་མེ་དར་རླུང་གཡབ་བསྡུ་ཐབ་གཤེགས། ལྷ་གཞུང་གི་མཆོད་ཁ་གསོ་ནས་སྤྱི་ལྟར་བྱེད། མཆོད་ཆ་ལ་ཕྱི་བརྡར་བྱེད་ནས་ཅ་ག་བྱེད་ཞུ་ཞུ།
ན་མོ་ལོ་ཀི་ཤྭ་ར་ཡེ། ཐུགས་རྗེ་ཆེན་པོའི་ལས་ཚོགས་ལས། ། ཆོས་ལོངས་སྤྲུལ་གསུམ་སྒྲུབ་ཐབས་ནི། ། རྩ་བའི་རྒྱུད་ལས་ཁོལ་ཕྱུང་བ། ། འདིར་འབྲི་བཀའ་ཡིས་གནང་བ་སྩོལ། ཞེས་སྤྲོས་མེད་རྒྱུན་ཁྱེར་རམ་སྤྲོས་བཅས་བྱས་ན་སྦྱོར་བའི་ཆས་ཡོ་བྱད་དང་མཎྜལ་འབྲུ་ཚོམ་བུམ་པ་ཉེར་སྤྱོད་སྨན་གཏོར་བཅས་འདུ་བྱས་ལ་བརྒྱུད་འདེབས་དང་སྔོན་དངོས་རྗེས་ཀྱི་ལས་རིམ་ལ་འཇུག་པ་ནི། ཨེ་མ་ཧོཿ གདོད་ནས་རང་བྱུང་སྣང་སྲིད་ལྷ༔ མ་བཅོས་ཆོས་དབྱིངས་དེ་བཞིན་སྐྱོང་༔ རང་གསལ་ཡན་ལག་བདུན་པ་འབུལ༔
བདག་འཛིན་འགོང་པོ་དབྱིངས་སུ་དེངས༔ ཕྲ་རགས་རྟོག་པ་མཚམས་ཆོད་ཅིག༔ ཨོཾ་བཛྲ་ཀྲོ་དྷ་ཧྱ་གྷྲྀ་ཝ་ཧཱུྃ་ཕཊ྄ཿ ཨུ་ཙ་ཏ་ཡ་ཕཊ྄ཿ ཧོཿ རང་བྱུང་མཆོད་པ་བདུད་རྩིར་གྱུར༔ ཨོཾ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཨཱཿཧཱུྃ༔ ཧོཿ རྣམ་དག་བུམ་རྫས་བདུད་རྩིར་གྱུར༔ ཨོཾ་ག་ལཀྵ་ཨ་མྲྀ་ཏ་ཧཱུྃ༔
ཧོཿ དབྱིངས་ནས་ཡེ་ཤེས་བྱིན་ཕོབ་ཅིག༔ ཕཻཾ་ཕཻཾ་ཛ་ཛཿ ཛཿཧཱུྃ་བཾ་ཧོཿ ཧོཿ མ་རིག་སྒོ་བཅད་ཟང་ཐལ་ཕྱེས༔ བཛྲ་པྲ་བེ་ཤ་ཡ་ཕཊ྄ཿ ཧོཿ སྟོང་ཉིད་ཏིང་འཛིན་མི་གཏོང་བཟུང་༔ ཨོཾ་བཛྲ་ཙིཏྟ་ཧཱུྃ༔
སྔོན་འགྲོའི་ལས་རིམ་པའོ༔ དངོས་བཞི་ལོངས་སྐུའི་བསྐྱེད་རིམ་ལྷའི་དཀྱིལ་འཁོར་ནི༔ ཨེ་ཧོཿ ཡེ་ནས་ཀ་དག་མཐའ་དབུས་བྲལ༔ ཟང་ཐལ་དམིགས་མེད་རྒྱ་ཡན་པ༔ རང་བཞིན་ལྷུན་གྲུབ་ངང་གིས་གནས༔ ཨོཾ་དྷརྨ་ཛྙཱ་ན་སཾ་བྷ་ཏྲཱྃ་ཧྲཱིཿཨཱཿ ཧོཿ རང་བྱུང་རོལ་རྩལ་སྣ་ཚོགས་ཤར༔ ཀུན་ཏུ་རྟོག་བཅས་རྟོག་མེད་ཀྱི༔
དྲན་རིག་སྟོང་གསལ་འགག་མེད་འཕྲོ༔ ཨོཾ་བཛྲ་ཨཱཏྨ་ཀོ྅་ཧཾ་དྷརྨ༔ ཧོཿ རང་བཞིན་ལྷུན་གྲུབ་ངང་ཉིད་ལས༔ མ་བཅོས་སྤྲོས་བྲལ་རྒྱུ་ཡི་ཧཱུྃ༔ ཀུན་གཞི་ཁྱབ་བརྡལ་དབྱིངས་ལ་ཤར༔ ཨོཾ་བྷྲཱུྃ་བཛྲ་ས་མ་ཏི་བཾ་དྷརྨ་ཧྲཱིཿཨཱཿ ཨེ་ས་ར་ཎ༔ ཡྃ་ཧ་ར་ཎ༔ རྃ་ཙཀྲ་ཎ༔
ཁྃ་ཧ་ར་ཎ༔ སུྃ་ཏིཥྛ་ཎ༔ ཀེཾ་སྭ་བྷཱ་ཎ༔ བྷྲཱུྃ་ཨཱཏྨ་ཎ༔ མ་སཱུརྻ་ཎ༔ ཨ་ཙནྡྲ་ཎ༔ པྃ་པདྨ་ཎ༔ བཛྲ་ས་མ་ཡ་ཏིཥྛ་ཧོཿ ཧྲཱིཿ རྡོ་རྗེ་བྷྲཱུྃ་གྱུར་གཞལ་ཡས་མཚན་ཉིད་རྫོགས༔
ཨོཾ་བྷྲཱུྃ་བྷྲཱུྃ་སྭཱ་ཧཱ༔ ཧོཿ སྣ་ཚོགས་ལྔ་ལྡན་ཁྲི་འཕང་སྟེང་༔ མ་བཅོས་ལོངས་སྐུ་ཐབས་ཀྱི་མདོག༔ མཉམ་བཞག་ཤེལ་ཕྲེང་པད་དཀར་འཛིན༔ ཤེས་རབ་རྡོ་རྗེ་པདྨ་འཁྱུད༔ ཟུང་འཇུག་ངང་ལ་ཕྱེད་སྐྱིལ་གསལ༔ ཅོད་པན་དམར་སེར་མཉམ་བཞག་ཅན༔ ཧོཿ ཚོགས་བརྒྱད་རྣམ་ཤེས་གནས་དག་པས༔
མཐིང་སེར་དམར་ལྗང་ཚད་མེད་བཞི༔ ལོངས་སྐུ་གར་སྟབས་རྒྱན་ལྡན་མཛེས༔ ཤེལ་ཕྲེང་པད་དཀར་ཕྱག་རྒྱ་བཞི༔ འབྱུང་བཞི་རྡོ་རྗེ་དུང་དམར་འཁྱུད༔ རིགས་བཞི་ཚད་མེད་སྒོ་སྐྱོང་མ༔ མ་བཅོས་གདོད་ནས་དེ་ལྟར་གསལ༔ ཨོཾ་མ་ཎི་པདྨེ་ཧཱུྃ་ཧྲཱིཿ ལོངས་སྐུ་རྩ་བའི་བསྐྱེད་རིམ་བསྟན་པའོ། ལས་རིམ་སྐུ་གསུམ་སྒྲུབ་བསྐོར་ནི། ཧོཿ
སྟོང་ཞིང་བདག་མེད་ཡེ་ནས་སྟོང་༔ གསལ་ཞིང་དྲན་རིག་ཟང་ཐལ་སྐུ༔ ཆོས་ཀུན་སྒྱུ་མའི་ཆོ་འཕྲུལ་ལས༔ བདག་མེད་ང་ཞེས་རིག་པའི་རྒྱལ༔ ཐོག་མའི་སྐུ་ཏེ་སྐུ་ཡི་མཆོག༔ ཆགས་མདངས་ཆགས་མེད་ངོ་བོ་ཉིད༔ བདེ་སྟོང་རྡོ་རྗེ་སྐྱིལ་ཀྲུང་བཞུགས༔ ཐབས་ཤེས་མཉམ་བཞག་ཕྱག་རྒྱ་ཅན༔ སྟོང་པའི་རང་མདངས་དེ་ལྟར་ཤར༔ ཨོཾ་ཨ་མི་དྷེ་ཝ་ཧྲཱིཿ
ཆོས་སྐུ་ལྟར་སྒྲུབ་པའོ། ལོངས་སྐུ་ཀུན་འདུས་ལྟར་བསྒྲུབ་པ་ནི༔ ཧོཿ མ་བཅོས་ཀློང་ལས་རྩལ་ཆེན་སྤྲོས༔ སྣ་ཚོགས་སྐྱེ་འགག་བྲལ་བ་ལ༔ བདེ་ཆེན་དཔའ་བོ་དཀར་བཞད་འཛུམ༔ ལོངས་སྤྱོད་རྫོགས་སྐུ་ཕྱག་བཞི་པ༔ ཤེལ་ཕྲེང་པད་དཀར་ཐལ་མོ་ཅན༔ མངོན་རྫོགས་རྡོ་རྗེ་སྐྱིལ་ཀྲུང་བཞུགས༔ ཧོཿ
རིགས་བཞི་ལོངས་སྤྱོད་རབ་རྫོགས་པ༔ མཐིང་ཀ་མཆོག་སྦྱིན་སྐྱབས་སྦྱིན་ཅན༔ ལྷུན་གྲུབ་བརྐྱང་བསྐུམ་ཕྱེད་སྐྱིལ་མཛེས༔ ས་སྙིང་ཆོས་འཆད་མཉམ་པར་བཞག༔ སྒེག་བཞད་ཕྱེད་སྐྱིལ་རོལ་པའི་སྟབས༔ དམར་སེར་ཕྱག་རྒྱ་ཐུགས་ཀར་བསྣོལ༔ རྡོ་རྗེ་སྐྱིལ་ཀྲུང་རྫོགས་སངས་རྒྱས༔ སྔོ་ལྗང་མཆོག་སྦྱིན་ཟིལ་གནོན་རྩལ༔ འགྱིང་བཞེངས་དོར་སྟབས་ས་གསུམ་གནོན༔ ཧོཿ
རིགས་བཞི་འཇིགས་པ་སྒྲོལ་མཛད་མ༔ ཁ་དོག་བཞི་ལྡན་གནས་ལྔ་རྒྱས༔ མཆོག་སྦྱིན་སྐྱབས་སྦྱིན་ཕྱག་རྒྱ་འཆང་༔ མཉེན་ལྕུག་དགྱེས་པའི་གར་མཛད་མ༔ མ་འདྲེས་གསལ་སྣང་ལམ་མེར་ཤར༔ ཨོཾ་མ་ཎི་པདྨེ་ཧཱུྃ་ཧྲཱིཿ ཨོཾ་ཨཱརྻ་ཏཱ་རེ་ཏུཏྟཱ་རེ་སྭཱ་ཧཱ༔ ཨོཾ་ལོ་ཀི་ཤྭ་ར་ཏཱཾ་ཏུ་ཏཱ་རེ་སྭཱ་ཧཱ༔ སྣ་ཚོགས་ལོངས་སྐུ་སྒྲུབ་པའོ༔ སྤྲུལ་སྐུ་ལྟར་བསྒྲུབ་པ་ངོ་སྤྲོད་ནི༔
ཧོཿ མ་སྐྱེས་རྩལ་ཆེན་ལྷུན་གྲུབ་ཆེ༔ རོལ་པའི་ཆོ་འཕྲུལ་ཧེ་རུ་ཀཿ ཁྲོས་པའི་བཞིན་མདངས་ས་བཅུ་སྔངས༔ ཤེས་རབ་རལ་གྲིས་བདུད་བཅོམ་པ༔ ཐུགས་རྗེ་ལྕགས་ཀྱུ་བླ་ན་མེད༔ གར་དགུའི་ཆས་དང་བེར་ཆེན་མཛེས༔ རིགས་ལྔ་གྱད་ཀྱི་དོར་སྟབས་ཅན༔ སྣ་ཚོགས་དཔའ་བའི་ཤུགས་འཆང་རྫོགས༔ ཨོཾ་བཛྲ་ཀྲོ་ཏ་ཧྱ་གྷྲྀ་ཝ་ཧཱུྃ་ཕཊ྄ཿ
ཨོཾ་བཛྲ་ཀྲོ་ཏ་ཙ་ཏུར་གྷྲྀ་ཝ་ཧཱུྃ་ཕཊ྄ཿ ཧེ་རུ་ཀ་ངོས་སྤྲད་པའོ༔ དེ་ནས་སྤྲོ་བསྡུ་རྣམ་བཞི་ཡི༔ དེ་ལྟར་དུ་གསལ་བའི་བསྒོམས་པ་དང་འདྲ་བའི་ཡེ་ཤེས་པ་རང་རང་ཞིང་ནས་སྤྱན་དྲངས་བཛྲ་ས་མཱ་ཛཿ ས་སྤྱན་དྲངས༔ ཧོཿ ཀ་དག་རྩལ་གྱི་ཀློང་ནས་གཤེགས༔ ཨོཾ་བཛྲ་ས་མཱ་ཡ་ཛ་ཛཿ རྣམ་དག་མཁའ་དབྱིངས་དབུས་སུ་བཞུགས༔ ཨོཾ་བཛྲ་ས་མ་ཡ་ཏིཥྛ་ལྷན༔
རྟོག་མེད་དེ་བཞིན་ཕྱག་འཚལ་ལོ༔ ཨོཾ་ན་མོ་པཱུ་རུ་ཤ་ཡ་ཧོཿ རང་བྱུང་ཡེ་ཤེས་རྫས་ཀྱི་མཆོད༔ ཨོཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཁཱ་ཧི༔ ཧོཿ སྐྱེ་མེད་ཀ་དག་རང་བྱུང་སྙིང་པོ་ཅན༔ མི་གཡོ་ཏིང་འཛིན་གསལ་སྟོང་ཟླ་བའི་སྐུ༔ མི་དམིགས་བློ་འདས་དེ་བཞིན་ཕྱག་འཚལ་བསྟོད༔ འབྱུང་འཇུག་ཚངས་དབྱངས་དྲུག་ཅུ་སྟོང་པའི་སྒྲ༔
དུ་མར་མ་གྲུབ་ལྷན་སྐྱེས་གཉུག་མའི་གཤིས༔ འཁོར་འདས་གཉིས་བསྡུས་ཟང་ཐལ་འོད་སྐུར་ལྡང་༔ ཨོཾ་མ་ཎི་པདྨེ་ཧཱུྃ་ཧྲཱིཿ ཨོཾ་ཨ་མི་དྷེ་ཝ་ཨཱརྻ་ལོ་ཀི་ཤྭ་ར་ཌཱཀྐི་ཧ་རི་ནི་ས་ཛྙཱ་ན་སིདྡྷི་ཧྲཱིཿ གདམས་པ་བཞི་ཡི་ལེའུའོ༔ དེ་ནས་རྗེས་ཀྱི་རིམ་པ་ནི༔ ཧོཿ ཡེ་ནས་བྱིན་རླབས་ཚོགས་ཆེན་རྫོགས༔ ཨོཾ་ཨཱཿཧཱུྃ༔ སྦྱོར་སྒྲོལ་མཆོད་པས་དགྱེས་པ་བསྐྱེད༔
ཨོཾ་ག་ཎ་ཙཀྲ་པཱུ་ཛ་ཁཱ་ཧི༔ འཁྲུལ་འཛིན་བཤགས་ཤིང་དངོས་གྲུབ་སྩོལ༔ ཨོཾ་བཛྲ་ས་ཏྭ་ཧཱུྃ༔ ཨ་ལ་ལ་ཧོཿ ཧོཿ ལས་གྲུབ་རྣམས་ཀྱིས་ལྷག་མ་བཞེས༔ ཨོཾ་ཨུཙྪིཥྚ་བྷ་ལིངྟ་ཁཱ་ཧི༔ རྩལ་སྣང་ཡི་དམ་དབྱིངས་ནས་བཞེངས༔ ཨོཾ་ཀྲོ་ཏ་ཡ་ཏི་ཡ་ཁཱ་ཧི༔ ཆད་མདོ་སྲུང་མ་དམ་མ་གཡེལ༔
ཨོཾ་བྷཀྵ་སི་ཁཱ་ཧི༔ བརྟན་སྐྱོང་ཕྲིན་ལས་འགྲུབ་པར་མཛོད༔ ཨོཾ་མ་མ་ཏིང་ཏིང་ཁཱ་ཧི༔ དུག་ལྔ་ཕྲ་རགས་དབྱིངས་སུ་མནན༔ ཨོཾ་དམ་སྲི་ཡ་མ་ནན༔ ཡང་དག་ཡེ་ཤེས་དངོས་གྲུབ་སྩོལ༔ ཨོཾ་སརྦ་སིདྡྷི་ཛ་ཨ་བྷི་ཥིཉྩ་ཧཱུྃ༔ མཆོད་བསྟོད་ནོངས་བཤགས་བྱ༔ ཧོཿ སྟོང་པའི་རང་རྩལ་དབྱིངས་ལ་ཡལ༔
སྨྲ་མེད་བརྗོད་བྲལ་ཤེས་པའི་ཚོགས༔ བསྔོ་ཡུལ་གཤིས་ལུགས་གདོད་ནས་དག༔ མཚམས་སྦྱར་མ་བཅོས་སོ་མར་རྫོགས༔ ས་མ་ཡ༔ རྒྱུད་ལུང་སྒྲུབ་པའི་ལས་རིམ་བསྟན་པའི་ལེའུ་འོ། ྀཨཚ བཀའ་བརྒྱད་གསང་བ་ཟིལ་གནོན་ལས༔ ཞུན་མར་སྨོན་ལམ་བཞུགས་སོ།། །། གསང་བ་ཟིལ་གནོན་ལྷ་ལ་འདུད༔ བདག་འདྲ་པདྨ་འབྱུང་གནས་ཀྱིས༔ དཀྱིལ་འཁོར་བྱ་བ་རྫོགས་ནས་ནི༔
སྨོན་ལམ་དགའ་སྟོན་རིམ་པ་བསྟན༔ ཡི་གེར་ཐོབ་ལ་གཏེར་དུ་སྦོས༔ ལས་འཕྲོ་ཅན་དང་འཕྲད་པར་ཤོག༔ དཀྱིལ་འཁོར་བྱ་བ་མཐར་ཕྱིན་ནས༔ དགའ་སྟོན་ཚོགས་ཀྱི་འཁོར་ལོ་དང་༔ དཀྱིལ་འཁོར་མདུན་དུ་མར་མེ་བརྒྱ༔ གཏམས་ཤིང་མཆེད་ལྕམ་འདུས་བྱས་ཏེ༔ རྡོ་རྗེ་སློབ་དཔོན་གཟུངས་མ་དང་༔ དཀྱིལ་འཁོར་གཉན་གྱི་དམ་ཚིག་ཉམས༔ ཕྱི་ནང་སྒྲིབ་དང་བཤགས་པ་དང་༔
ནམ་ཡང་གཅིག་ཏུ་འཚོགས་པའི་ཕྱིར༔ བཤགས་པ་སྨོན་ལམ་འདི་ལྟར་བརྗོད༔ ཐམས་ཅད་པུས་བཙུགས་ཐལ་མོ་སྦྱར༔ ཨོཾ་ཨཱཿཧཱུྃ༔ ཨོཾ་ལས་ཀོང་བུ་རིན་པོ་ཆེ་ཆོས་ཀྱི་དབྱིངས་དང་མཉམ་པར་གྱུར་ཅིག༔ ཨཱཿལས་མར་ཁུ་འདོད་ཡོན་ལྔའི་རང་བཞིན་རྒྱ་མཚོའི་ཀློང་དང་མཉམ་པར་གྱུར་ཅིག༔ ཧཱུྃ་ལས་སྡོང་བུ་ཡེ་ཤེས་ལྔ་ཡི་མེ་ཉི་ཟླ་ཆོས་ཀྱི་རང་བཞིན་ལྟར་གསལ་བར་གྱུར༔ ཧྲཱིཿདེ་ལས་མཆོད་པའི་ལྷ་ཚོགས་ཨཱ་ལོ་ཀེ་དཔག་ཏུ་མེད་པ་སྤྲོས་པས་སངས་རྒྱས་ཀྱི་ཞིང་རྡོ་རྗེ་སློབ་དཔོན་གསང་བའི་དཀྱིལ་འཁོར་ལ་འབུལ་བར་གྱུར༔ ཨོཾ་དྷརྨ་ཛྙཱ་ན་ཨཱ་ལོ་ཀེ་ཨཱཿཧཱུྃ༔ དེ་ནས་མགྲིན་གཅིག་ལ་འདི་སྐད་དོ༔
ཨེ་མ་ཧོཿ ཆོས་རྣམས་རང་བཞིན་སྐྱེ་མེད་རྣམ་དག་ཀྱང་༔ མ་རིག་དབང་གིས་བདག་འཛིན་སོ་སོར་ཕྱེས༔ རྡོ་རྗེ་སློབ་དཔོན་དཀྱིལ་འཁོར་གཟུངས་དག་གི༔ ཐུགས་དང་འགལ་བ་མཐོལ་བཤགས་བཟོད་པར་གསོལ༔ ལོངས་སྐུ་ཡེ་ཤེས་མ་འགགས་འཆར་བ་ལ༔ ངར་འཛིན་དབང་གིས་སྣ་ཚོགས་རྟག་ཆད་འཛིན༔ རྡོ་རྗེ་སློབ་དཔོན་དཀྱིལ་འཁོར་གཟུངས་དག་གི༔ གསུང་དང་འགལ་བ་མཐོལ་བཤགས་བཟོད་པར་གསོལ༔ སྣ་ཚོགས་སྤྲུལ་སྐུ་རང་བྱུང་རྩོལ་བྲལ་བ༔
ཡིད་དཔྱོད་བློ་ཡིས་འཁོར་འདས་རིས་སུ་ཕྱེས༔ རྡོ་རྗེ་སློབ་དཔོན་དཀྱིལ་འཁོར་གཟུངས་དག་གི༔ སྐུ་དང་འགལ་བ་མཐོལ་བཤགས་བཟོད་པར་གསོལ༔ དཀྱིལ་འཁོར་གཅིག་ཏུ་དམ་ཚིག་བཀའ་མནོས་པས༔ རྡོ་རྗེ་མཆེད་དང་ལྕམ་དྲལ་གྲོགས་རྣམས་ལ༔ ལོག་ལྟ་སྐྱོན་གྱུར་མ་དག་ཅི་མཆིས་པ༔ དེང་ནས་བཟུང་སྟེ་མཐོལ་བཤགས་བཟོད་པར་གསོལ༔ ཕྱི་ནང་རྩ་བ་ཡན་ལག་དམ་ཚིག་དང་༔ སྡོམ་པ་ཉམས་དང་འགལ་བར་གྱུར་པ་དང་༔ མཆོད་རྫས་མ་ཚང་འབྱོར་རྫས་ཆུང་བ་སོགས༔
བག་མེད་ཅི་མཆིས་མཐོལ་བཤགས་བཟོད་པར་གསོལ༔ ཨོཾ་བཛྲ་ས་ཏྭ་ཧཱུྃ༔ ཨེ་མ་ཧོཿ བླ་མེད་གསང་བ་མཆོག་གི་དཀྱིལ་འཁོར་ལ༔ བདག་ལུས་ལོངས་སྤྱོད་དགེ་རྩ་ཕྱི་ནང་བཅུ༔ རང་བྱུང་གསལ་བའི་སྒྲོན་མེ་སྦར་ཏེ་འབུལ༔ ཀུན་གཞི་རྣམ་དག་སྐྱེ་མེད་ཀོང་བུ་རུ༔ ཀ་དག་ཁྲེགས་ཆོད་གཤིས་ཀྱི་མར་ཁུས་བཀང་༔ ལྟ་བ་ཟང་ཐལ་འོད་གསལ་སྒྲོན་མེ་འདི༔ རྡོ་རྗེ་སློབ་དཔོན་དཀྱིལ་འཁོར་གཟུངས་ལ་འབུལ༔
སྣ་ཚོགས་རང་ཤར་མ་འགགས་ཀོང་བུ་རུ༔ ཡེ་ཤེས་ལྔ་ལྡན་དྲན་རིག་མར་ཁུས་བཀང་༔ སྣ་ཚོགས་འཛིན་མེད་རང་བྱུང་སྒྲོན་མེ་འདི༔ རྡོ་རྗེ་སློབ་དཔོན་དཀྱིལ་འཁོར་གཟུངས་ལ་འབུལ༔ རྩ་ཁམས་རྣམ་དག་འཁོར་ལོའི་ཀོང་བུ་རུ༔ བྱང་སེམས་བདེ་ཆེན་དགྱེས་པའི་མར་ཁུས་བཀང་༔ རླུང་སེམས་ཙིཏྟ་གསལ་བའི་སྒྲོན་མེ་སྦར༔ རྡོ་རྗེ་སློབ་དཔོན་དཀྱིལ་འཁོར་གཟུངས་ལ་འབུལ༔ ཧོཿ རྡོ་རྗེ་སློབ་དཔོན་གཉན་གྱི་དལ་བཟུང་ནས༔
རང་བྱུང་ཡེ་ཤེས་སྒྲོན་མེ་སྦར་བའི་ཚེ༔ མ་རིག་མུན་པའི་སྟོང་ཁམས་གསལ་བ་དང་༔ དམྱལ་བའི་ཟངས་ཁར་ནང་དུ་མི་ལྟུང་ཞིང་༔ ཉོན་མོངས་ལས་ཀྱི་དབང་དུ་མི་གཏོང་ཤོག༔ སྨོན་ལམ་རྟེན་འབྲེལ་ཞུན་མར་འདི་སྦར་བས༔ བདག་འཛིན་གཅོང་རོང་ཟབ་མོར་མི་ལྟུང་ཞིང་༔ རིགས་དྲུག་འཁོར་བའི་སྡུག་བསྔལ་མི་མྱོང་ཤོག༔ བསོད་ནམས་ཚོགས་ཆེན་ཞུན་མར་འདི་སྦར་བས༔ དཀྱིལ་འཁོར་གཉན་གྱི་མཆོད་པ་མི་ཉམས་ཤིང་༔ ཟག་མེད་ནམ་མཁའ་མཛོད་ལ་སྤྱོད་པར་ཤོག༔
ཧོཿ རྡོ་རྗེ་སློབ་དཔོན་དཀྱིལ་འཁོར་རིགས་ཀྱི་བདག༔ ཤེས་རབ་གཉན་གྱི་འབྲེལ་བའི་གཟུངས་མ་རྣམས༔ ཚེ་རབས་མི་འབྲལ་འགྲོགས་པའི་ཏིང་འཛིན་གྱིས༔ ས་གསུམ་དཀྱིལ་འཁོར་རྟེན་ལ་འཚོགས་པར་ཤོག༔ རྡོ་རྗེ་མཆེད་ལྕམ་འབྲེལ་བའི་དམ་ཚིག་ཅན༔ སྐྱེ་བ་འདི་དང་ཚེ་རབས་ཐམས་ཅད་དུ༔ དཀྱིལ་འཁོར་འདི་བཟུང་རྔ་ཡབ་དཔལ་རི་རུ༔ པད་འབྱུང་རྒྱལ་བའི་སྲས་སུ་འཚོགས་པར་ཤོག༔ འདའ་ཀ་རྡོ་རྗེའི་དམ་ཚིག་གཉན་པོ་ཡི༔
རྒྱུད་དང་ལུང་གི་འབྲེལ་བའི་སྐལ་ལྡན་རྣམས༔ ས་བཅུ་རྡོ་རྗེ་འཛིན་པའི་ས་ཐོབ་ཤོག༔ འཁོར་འདས་ཟིལ་གནོན་དཀྱིལ་འཁོར་ལྷ་ཡི་ཚོགས༔ ཚེ་རབས་རྟག་ཏུ་བདག་གི་ཡི་དམ་ལྷ༔ འཛིན་ཅིང་ཆོས་ཀྱི་སྒྲ་ཆེན་སྒྲོག་པར་ཤོག༔ སྨོན་ལམ་བཟང་པོ་རྟེན་འབྲེལ་བསླུ་མེད་ཀྱི༔ བདེན་ཚིག་སྐད་ཅིག་དུས་འདིར་འགྲུབ་པར་ཤོག༔
བསྔོ་བ་སྨོན་ལམ་བྱ་ཞིང་སློབ་དཔོན་ལ་ཕྱག་དང་བསྐོར་བ་བྱ༔ དགའ་སྟོན་གྱི་རྟེན་འབྲེལ་བཟང་པོ་བསྒྲིག༔ ས་མ་ཡ༔
བདག་འདྲ་པདྨ་འབྱུང་གནས་ཀྱིས༔ ཕྱི་རབས་རྗེས་འཇུག་བུ་ཡི་དོན༔ རྫས་ཀྱི་རྟེན་འབྲེལ་བྱ་བ་གཅེས༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔
ཁ་ཐཾ་རྒྱ༔ གཏད་རྒྱ༔ ཁོ་བོ་ཨོ་རྒྱན་རྩ་གསུམ་པ་ཆོས་ཀྱི་རྒྱ་མཚོས་པདྨ་སྦས་པའི་ཚལ་ནས་གདན་དྲངས་ཤིང་པདྨ་ཆོས་གླིང་དུ་ཞལ་བསྒྱུར་རོ༔ སརྦ་བྷ་ཝནྟུ།། །། ཐུགས་རྗེ་ཆེན་པོ་འཁོར་འདས་ཟིལ་གནོན་གྱི་སྒྲུབ་པ་ཆེན་པོའི་ཁོག་དབུབ་བདེ་ཆེན་གསང་ལམ་ཞེས་བྱ་བ་བཞུགས་སོ།། །། ན་མོ་གུ་རུ་བྷྱཿ གདོད་མའི་མགོན་པོ་བཅོམ་ལྡན་འོད་མཐའ་ཡས། ། ལོངས་སྤྱོད་ཡོངས་རྫོགས་འཕགས་མཆོག་སྙིང་རྗེའི་གཏེར། ། སྣ་ཚོགས་འགྲོ་འདུལ་སངས་རྒྱས་པདྨ་སྐྱེས། ། དབྱེར་མེད་རིག་འཛིན་བླ་མས་ཤིས་པ་སྩོལ།
དེའང་གསང་སྔགས་སྔ་འགྱུར་གྱི་རྒྱུད་ལུང་མན་ངག་རྣམས་སུ་ཆེ་ཐང་དུ་བསྔགས་ཤིང་དངོས་གྲུབ་རྣམ་གཉིས་བདེ་བླག་ཏུ་འགྲུབ་པར་བྱེད་པའི་ཐབས་ཟབ་རྨད་དུ་བྱུང་བ་ཚོམ་བུ་ཚོགས་སུ་སྒྲུབ་པའི་ལག་ལེན་སྤྲ་ཁྲིད་གཞུང་སོ་སོ་ལས་མང་དུ་འབྱུང་བ་ལྟར། རང་ལུགས་རྩ་གསུམ་ཞི་ཁྲོ་སྤྱི་དང༌། ཚེ་སྒྲུབ་རྣམ་བཞི་སོགས་སྒྲུབ་ཁོག་སྤྱིར་འཇུག་འཆི་མེད་བདུད་རྩིའི་བུམ་བཟང་ཞེས་འཁྱེར་བདེ་དོན་གསལ་དུ་བཞུགས་ཀྱང་རང་འདྲའི་བློ་རྨོངས་རྣམས་ཀྱིས་གཞུང་སོ་སོ་དང་ཞི་དྲག་སོགས་ཁ་བསྒྱུར་ཚུལ་བཞིན་མི་ཤེས་པ་དང་ནོར་འཁྲུལ་འབྱུང་བར་དོགས་ཏེ་འདིར་འཁོར་འདས་ཟིལ་གནོན་ཁོ་ནའི་དབང་དུ་བྱས་ཏེ་ནར་འགྲོས་སུ་བཀོད་པ་ལ་གསུམ། ཕུན་སུམ་ཚོགས་པ་ལྔས་སྒྲུབ་པའི་གཞི་བཟུང་བ། བསྙེན་སྒྲུབ་ཡན་ལག་བཞིས་སྒྲུབ་པའི་གཞུང་བསྲང་བ། རྗེས་ལས་ཀྱི་རིམ་པ་མཐའ་རྒྱས་སུ་བྱ་བའོ། དང་པོ་ནི་གཏེར་ཁ་ཕལ་མོ་ཆེར། སྟོན་པ་གནས་དང་འཁོར་དང་དུས། ། ཡོ་བྱད་ལ་སོགས་བཞིར་ལྡན་པ། ། ཞེས་འཆད་པ་མང་ཡང༌།
འདིར་གསང་སྔགས་ལམ་རིམ་ལྟར་ན། དང་པོ་སྒྲུབ་པའི་གནས་ཕུན་སུམ་ཚོགས་པ་ནི། གུ་རུ་རིན་པོ་ཆེ་དང་གྲུབ་ཐོབ་དུ་མས་བྱིན་གྱིས་བརླབས་ལ། དབེན་པ་ཉམས་དགའ་ཞིང་དམ་ཉམས་སྡེ་འཁྲུག་སོགས་ཀྱི་གྲིབ་ཀྱིས་མ་གོས་པའོ། རང་གཏེར་ལས། དྭངས་ཤིང་སྣང་བ་དབེན་པའི་གནས༔ ཕུན་ཚོགས་ཟླ་གམ་དབང་ཕུག་ཏུ༔ དམར་ཞིང་དྭངས་པའི་ས་གཞི་ལ༔ དལ་བཅག་ཐིག་གདབ་དཀྱིལ་འཁོར་བྲི༔ ཞེས་དང་གཉིས་པ་དུས་ནི།
རྒྱལ་བའི་དུས་ཆེན་བཞི། ར་བ་བཞིའི་ཡར་ངོ༌། ཡར་མར་ཚེས་བཅུ་རྣམས་དང་མ་འཛོམས་ན་གཟའ་སྐར་འཕྲོད་སྦྱོར་དགེ་བ་ལའོ། གསུམ་པ་སྒྲུབ་པ་ནི། རྡོ་རྗེ་སློབ་དཔོན་རྒྱལ་ཐེབས་གཟུངས་མས་གཙོ་བོར་གྱུར་པའི་སྟོན་འཁོར་ཐམས་ཅད་སོ་སོའི་མཚན་ཉིད་གཞུང་མཐུན་དགོས་པར་གསུངས་ཀྱང༌། སྤྱི་ཙམ་དུ་ཐུགས་རྗེ་ཆེན་པོའི་དབང་ལུང་རྫོགས་པར་ཐོབ་ཅིང་བསྙེན་པ་ལས་རུང་དུ་བྱས་པས་བསྒྲུབ་བྱ་ལ་ཐེ་ཚོམ་མེད་ཅིང་དད་པ་རྩེ་གཅིག་དང་ལྡན་པ། སྒྲུབ་པ་པོ་ནང་ཕན་ཚུན་དམ་སེལ་གཏན་ནས་མེད་པ་ཞིག་གལ་ཆེའོ། བཞི་པ་ཡོ་བྱད་ནི། རབ་དཀྱིལ་འཁོར་རྡུལ་ཚོན་དང༌། འབྲིང་རས་བྲིས་ཚད་ལྡན་མེད་ཐབས་མེད་ཅིང༌།
སྐུ་གསུང་ཐུགས་ཀྱི་རྟེན་སོ་སོའི་གཞུང་ནས་བཤད་པའི་སྒྲུབ་རྫས། མཆོད་རྫས། རྒྱན་རྫས་ལ་སོགས་པ་དམ་ཚིག་གི་ཡོ་བྱད་ཐམས་ཅད་ཚགས་སུ་ཚུད་པར་བྱའོ། ལྔ་པ་སྒྲུབ་པའི་ཐབས་ནི། ཡིད་ཆེས་རྩོད་བྲལ་གྱི་བཀའ་མ་དང་གཏེར་མ་ལས་བྱོན་ཅིང་དམ་སེལ་གྱིས་བརྒྱུད་པ་མ་བསླད་པར་རྒྱུད་ལུང་མན་ངག་ཁུངས་བཙུན་གྱི་དགོངས་པ་དང་མཐུན་ཞིང་འཁྲུལ་པ་མེད་པ། བྱིན་རླབས་ཀྱི་གཟི་བྱིན་དང་ལྡན་པ་ཞིག་དགོས་སོ། གཉིས་པ་སྒྲུབ་པའི་གཞུང་བསྲང་བ་ལ་གཉིས། སྔོན་འགྲོ་དང་དངོས་གཞིའི་ལས་རིམ་མོ། དང་པོ་ལ་གཉིས། བསོད་ནམས་གྱི་དཔུང་བསྐྱེད་པ།
ས་ཡི་ཆོ་ག་བྱ་བའོ། དང་པོ་ལ་བླ་མ་དགོངས་འདུས་ལས་རིམ་པ་བཅུར་བཤད་པ་སོགས་དང༌། བདེར་འདུས་བསྙེན་སྒྲུབ་ཆེན་མོའི་པྲ་ཁྲིད་ལྟར་ན་བཞི། རང་རྒྱུད་སྦྱོང་བ། ཆོས་འཁོར་བསྐོར་བ། གཏོར་མ་གཏོང་བ། སྦྱིན་གཏོང་བྱ་བ་གསུམ། དེ་རེ་རེ་ལ་བཞི་བཞིར་འབྱུང་སྟེ། དང་པོ་ནི་ལུས་ཀྱི་སྒྲིབ་པ་སྦྱང་ཕྱིར་སཱཙྪ་གདབ་པ། ཉེའུ་འདོན།
སྲོག་བསླུ། རྣམ་འཇོམས་སྨེ་བརྩེགས་ཀྱི་ཁྲུས་བྱ་བ། ངག་སྒྲིབ་སྦྱང་ཕྱིར། ན་རག་དོང་སྤྲུགས་དང་ཡིག་བརྒྱ་བཟླས་པ། ཡིད་སྒྲིབ་སྦྱང་ཕྱིར་སེམས་བསྐྱེད་བླང་བ་དང༌། བླ་མའི་རྣལ་འབྱོར་བསྒོམ་པ། གཞན་ཡང་ཞི་བའི་སྦྱིན་སྲེག་བླུགས་པ། ལུས་ངག་ཡིད་གསུམ་ཀའི་ཕྱིར་དུ་ཕྱག་བསྐོར་དང་མཁའ་འགྲོ་ཆོས་སྐྱོང་ལ་ཚོགས་སྐོང་རྒྱ་ཆེར་བྱ། བཞི་པ་ནི། ཆོས་ཉིད་ཀྱི་དོན་རྟོགས་ཕྱིར་སྒྲུབ་ཁང་གི་ཤར་དུ་ཤེར་ཕྱིན།
བདུད་གཞོམ་ཕྱིར་ལྷོར་སྟོབས་པོ་ཆེ། རྒྱུ་འབྲས་གོ་ཕྱིར་ནུབ་ཏུ་ལང་ཀར་གཤེགས་པ། བར་ཆད་ཞི་ཕྱིར་བྱང་དུ་ཏོག་གཟུངས་དང་གྲ་ང་བཀླག ། གསུམ་པ་ནི། བྱིན་རླབས་འབྱུང་ཕྱིར་སྲི་ཞུ། ཕྲིན་ལས་བཅོལ་ཕྱིར་ཡོན་ཏན། འབྱོར་པ་འཐོབ་ཕྱིར་སྙིང་རྗེ། བུ་ལོན་འཁོར་ཕྱིར་ལན་ཆགས་ཀྱི་མགྲོན་རྣམས་ལ། ཕྱི་ཆུ་གཏོར་དང་མདོས་གླུད། ནང་གཏོར་མ།
གསང་བ་ལུས་ཀྱི་མཆོད་སྦྱིན་བྱ་བར་གསུངས་སོ། བཞི་པ་ནི། དངོས་སུ་སྣང་བའི་མགྲོན་ལ་དངོས་འབྱོར་ཅི་རིགས་པས་མཉེས་ཤིང་ཚིམ་པར་བྱེད་པ་སྟེ། བླ་མ་དང་དགེ་འདུན་རྗེ་དཔོན་དང་ཡོན་ཏན་ཅན་ནད་པ་དང་དབུལ་ཕོངས་བྱ་རིགས་ཆུ་གནས་བུ་ལོན་ལན་ཆགས་པ་དང༌། མི་མཛའ་བ་རྣམས་ཡོན་དང་བཟའ་བཏུང་ཅི་འབྱོར་བསྟབ་ལ་སྒྲུབ་པ་མཐར་ཕྱིན་ཅིང་བར་ཆད་མེད་པའི་སྨོན་ལམ་གདབ་བོ། གཉིས་པ་ས་ཡི་ཆོ་ག་ལ་ལྔ། བརྟག་པ། བསླང་བ། དབང་དུ་བྱ་བ། སྦྱང་བ་བཟུང་ཞིང་བསྲུང་བའོ།
དང་པོ་ནི། མཚན་ཉིད་རྟེན་འབྲེལ་ལྟོ་འཕྱེ་བརྟག་པ་རྣམས་ཏེ། སྒྲུབ་གནས་རྙིང་པ་ལ་མི་དགོས་སོ། གཉིས་པ་སྣང་བ་མི་ལས་བསླངས་ཟིན་པའི་དབང་དུ་བྱས་ཏེ། མི་སྣང་བར་བསླང་བ་ལ་གཉིས། ས་ལྷ་དང་མི་མིན་ཡུལ་བདག་སྤྱི་ལའོ། དང་པོ་ནི། དཀྱིལ་འཁོར་གང་དུ་བྱ་བའི་གཞི་སྟེགས་བྱི་དོར་བྱས་པར་ཚོམ་བུ་གཅིག་བཀོད་པའི་མདུན་དུ་མཆོད་གཏོར་དཀར་ཟླུམ་མཐེབ་རིལ་གྱིས་མཚན་པ་གཉིས་དང༌། གསེར་སྐྱེམས། མཐའ་སྐོར་བྱང་ཤར་མཚམས་འཛིན་མེ་ཏོག་ནས་བརྩམ་ཆུ་གཉིས་ཉེར་སྤྱོད་གཡས་སྐོར་དུ་བཀོད།
བདག་བསྐྱེད་ལ་མཁོ་བའི་ཕྱི་ནང་གི་མཆོད་གཏོར་གང་དགོས་ཕུག་ལོགས་ལྟ་བུར་བཤམས་ཤིང་འོག་གི་སྐབས་སོ་སོར་དགོས་པའི་ཡཽ་བྱད་རྣམས་ཀྱང་ཚགས་སུ་ཚུད་པར་བྱའོ། དེ་ནས་ཐོག་མར་བདག་གི་རྣལ་འབྱོར་བྱ་བའམ་ལུགས་འགའ་ཞིག་ཏུ་སྐུ་གཙོ་རྐྱང་དྲན་རྫོགས་སུ་བསྐྱེད་ནས་བཟླས་པ་བརྒྱ་རྩ་བྱས་པས་ཆོག་པ་ཡོད་ཀྱང༌། སྤྱི་ཁྱབ་ལྟར་ན་ཚིག་བདུན་གསོལ་འདེབས་སྔོན་དུ་འགྲོ་བས་སྐྱབས་སེམས་ཚོགས་བསགས་ཀྱིས་རྒྱུད་སྦྱང་བར་གསུངས་པས། འདིར་སྤྱི་འགྲོས་ལྟར། རྡོ་རྗེ་སློབ་དཔོན་སོགས་སྔོན་དུ་འགྲོ་བས། ཧཱུྃ༔ ཨེ་ལས་རང་བྱུང་གཞལ་ཡས་ཁང་༔ གནམ་ལྕགས་ལས་གྲུབ་མཚན་ཉིད་རྫོགས༔ དེ་དབུས་ཆོས་འབྱུང་བཾ་གྱི་སྟེང་༔ རང་རིག་པདྨ་ཧེ་རུ་ཀཿ
ཧྱ་གྷྲྀ་ཝ་དམར་ནག་གཏུམ༔ ཞལ་གདངས་ལྗགས་འདྲིལ་རྐན་སྒྲ་རྡེབ༔ སྨ་ར་དབུ་སྐྲ་མེ་འོད་འཁྲུགས༔ རྟ་སྐད་ཧཱུྃ་སྒྲ་ཕྱོགས་བཅུར་སྒྲོག༔ སྤྱི་བོར་རིགས་བདག་འོད་དཔག་མེད༔ དམར་གསལ་མཉམ་བཞག་སྐྱིལ་ཀྲུང་བཞུགས༔ ཕྱག་གཡས་རྡོ་རྗེས་བགེགས་དཔུང་འཇོམས༔ གཡོན་པའི་ཕུར་པས་ཚེ་བདུད་བསྒྲལ༔ སྒྲོ་གཤོག་བརྒྱངས་ཤིང་དུར་ཁྲོད་ཆས༔ སྐུ་སྨད་གནམ་ལྕགས་ཕུར་གཤམ་བརྗིད༔
རྡོ་རྗེ་ཕག་མོ་ཡུམ་དང་སྦྱོར༔ འཇིགས་བྱེད་ཆེན་པོའི་སྐུ་རུ་གསལ༔ དྲག་སྔགས་ཧཱུྃ་གི་འཕྲོ་འདུ་ཡིས༔ ཕྲིན་ལས་རྣམ་བཞི་ལྷུན་གྱིས་གྲུབ༔ རང་བྱུང་ཡེ་ཤེས་ལྔ་རུ་གསལ༔ ཧཱུྃ་ཧཱུྃ༔ ཨོྃ་བཛྲ་ཀྲོ་ཏ་ཧྱ་གྷྲྀ་ཝ་ཀཱི་ལ་ཡ་ཀྲོ་ཏི་བཾ་ཧཱུྃ་ཧཱུྃ་བྷྱོཿ ཞེས་ཉེར་གཅིག་བཟླས། ཧཱུྃ་ཧཱུྃ་ཧཱུྃ༔ ཕཊ྄་ཕཊ྄་ཕཊ྄ཿ
མཐར་བསྡུ་ལྡང་བྱ། ཕྱག་གཡས་རྡོ་རྗེ་དང་བཅས་གསལ་གདབ་ཅིང༌། ཧ་ཧ༔ ཧཱུྃ་ཧཱུྃ༔ ཧོ་ཧོ༔ ཕཻཾ་ཕཻཾ༔ དེ་ནས་ཁྲོ་བོའི་གད་རྒྱངས་ས་གསུམ་རབ་ཏུ་གཡོ་བ་བསྒྲགས་པར་བསམ། ཧོཿ དེ་རིང་བཀྲ་ཤིས་དུས་ཚེས་བཟང་༔ རྟེན་འབྲེལ་ཀུན་གྱི་མགོ་ཡང་ལེགས༔
གནས་བདག་ཡུལ་འཛིན་ཕུན་སུམ་འཚོགས༔ མི་ཤིགས་ཕོ་བྲང་ས་འདུལ་ལོ༔ མཆོད་གཏོར་རྣམས། ཨོྃ་བཛྲ་ཨ་མྲྀ་ཏ ས་བསང༌། རྃ་ཡྃ་ཁྃ་ གིས་སྦྱང༌། ཐམས་ཅད་སྟོང་ཉིད་ནམ་མཁའི་ངང་༔ བྷྲཱུྃ་ལས་རིན་ཆེན་སྣོད་ནང་དུ༔ ཨོྃ་ལས་ཕྱི་ནང་མཆོད་པའི་ཚོགས༔ སོ་སོའི་ལྷ་མོའི་རོལ་པར་བཅས༔ རབ་འབྱམས་ནམ་མཁའ་གང་བར་གྱུར༔
ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་པཱུ་ཛ་ས་མ་ཡ་ཧཱུྃ༔ ཞེས་དང༌། གཏོར་གཞོང་རཏྣའི་གཞལ་ཡས་སུ༔ གཏོར་མ་འདོད་ཡོན་ཕུང་པོར་སྤུངས༔ ཨོྃ་ཨཱཿཧཱུྃ༔ ལན་གསུམ་རྒྱ་དང་བཅས་པས་བརླབ། ཧཱུྃ༔ མདུན་དུ་རི་རབ་གླིང་བཞིའི་དབུས༔ སྐྱོན་བྲལ་པདྨའི་ལྟེ་བ་ཟླུམ༔ ས་ཡི་ལྷ་མོ་བསྟན་མ་སེར༔
བུམ་འཛིན་པུས་བཙུགས་གུས་པའི་ཚུལ༔ འཁོར་དུ་ས་འཛིན་བཅུ་གཉིས་བཅས༔ རང་མདོག་ཕྱོགས་མཐུན་རྒྱན་ཆས་གསལ༔ ཐུགས་སྲོག་ལཾ་ལས་འོད་འཕྲོས་པས༔ གནས་འདིར་སྤྱན་འདྲེན་གཤེགས་སུ་གསོལ༔ རང་རང་གདན་ལ་དགྱེས་པར་བཞུགས༔ ཨོྃ་བཾ་ལཾ་བྷཱུ་མི་པ་ཏི་བཛྲ་ས་མཱ་ཡ་ཛ་ཛཿ རི་རབ་རོལ་མཚོ་བཅུད་ཀྱི་བདག༔ ས་ལ་གནས་པའི་ལྷ་མོ་ཆེ༔ ས་འཛིན་བཅུ་གཉིས་བྲན་གཡོག་འཁོར༔
མཆོག་གསུམ་རྒྱལ་བའི་བཀའ་ལ་ཉོན༔ རིན་ཆེན་གསེར་སྐྱེམས་འདི་བཞེས་ལ༔ རིན་ཆེན་གསེར་གྱི་ས་མཆོག་སྩོལ༔ དེ་རིང་དབང་ཆེན་དཀྱིལ་འཁོར་འདེབས༔ བདག་གི་ཞི་རྒྱས་དབང་དྲག་གིས༔ ཕྲིན་ལས་བྱ་བ་གང་བཅོལ་ཡང་༔ ཀོ་ལོང་རུ་ང་ཕྲག་དོག་དང་༔ གདུག་པའི་སྡང་སེམས་ཞི་གྱུར་ནས༔ སྒྲུབ་པའི་མཐུན་རྐྱེན་རོགས་དན་དང་༔ ལོ་ལེགས་འབྲུ་འཕེལ་ནད་ཡམས་ཞི༔
ཁྱེད་ཅག་ས་མཆོག་འདི་ཕུལ་མཐུས༔ མངོན་རྫོགས་རྒྱལ་བའི་སྲས་སུ་འགྱུར༔ དེ་ལྟར་བཅོལ་བའི་ཕྲིན་ལས་མཛོད༔ ཅེས་གཏོར་མ་ཕུལ་ལ་ས་གནོན་གྱིས་རྒྱས་གདབ། སྐྱོབ་པ་སངས་རྒྱས་ཐམས་ཅད་ཀྱི། ། སྤྱོད་པའི་ཚུལ་དང་ཁྱད་པར་དུ། ། ས་དང་ཕ་རོལ་ཕྱིན་རྣམས་ལ། ། ལྷ་མོ་ཁྱོད་ནི་དཔང་དུ་གྱུར། ། ཤཱཀྱ་སེངྒེ་སྐྱོབ་པ་ཡིས། ། ཇི་ལྟར་བདུད་ཀྱི་སྡེ་བཅོམ་པ། །
དེ་བཞིན་བདག་ཀྱང་བདུད་སྡེ་ལས། ། རྒྱལ་བར་བྱས་ཏེ་དཀྱིལ་འཁོར་བྲི། ། ཞེས་གསོལ་བ་བཏབ་པས་རིག་པ་འཛིན་པ་ཁྱོད་ཀྱིས་ཅི་དགའ་བར་སྤྱོད་ཅིག་ཅེས་གནང་བ་བྱིན་ནས་དེ་ཉིད་དུ་ཐིམ་པར་ བསམ། ཞི་རོལ་བཅས་གཏོར་མ་ཕྱིར་ཕུལ། གཉིས་པ་ནི། བྷཱུ་མི་པ་ཏི་ས་པ་རི་ཝཱ་ར་བཛྲ་ས་མཱ་ཛཿ ས་སྤྱན་དྲངས། སྡྱཱ་ན་པ་ཏི་ཀྵེ་ཊ་པ་ལ་ལཉྩ་ན་མཿསརྦ་ཏ་ཐཱ་ག་ཏ་བྷྱོ་བི་ཤྭ་མུ་ཥེ་བྷྱཿ སརྦ་ཐཱ་ཁཾ་ཨུཏྒ་ཏེ་སྥ་ར་ཎ་ཨི་མཾ་ག་ག་ན་ཁཾ་སྭཱ་ཧཱ༔ ལན་གསུམ་གྱིས་གཏོར་མ་ཕུལ༔
ཧཱུྃ༔ ཤར་ལྷོ་ནུབ་བྱང་ལ་གནས་པའི། ། ས་འཛིན་སྡེ་དཔོན་བཅུ་གཉིས་དང༌། ། སྤར་ཁ་སྨེ་བ་ལོ་སྐོར་དང༌། ། གཟའ་ཁྱིམ་དུས་འགྱུ་ཞག་གི་ལྷ། ། ལྷ་ཀླུ་ཕྱོགས་སྐྱོང་སྡེ་བརྒྱད་དང༌། ། འབྱུང་བའི་སྡེ་བརྒྱད་གཞི་བདག་ལ། ། གསེར་སྐྱེམས་གཏོར་མ་འདི་འབུལ་བས། ། རུ་ང་ཕྲག་དོག་མ་མཛད་ཅིག ། ས་རྐོ་རི་བཤིག་བྲག་བསྒྱེལ་ཞིང༌། །
ཆུ་རླུང་མེ་འགྱེད་ཟོར་འཕང་དང༌། ། ཞི་རྒྱས་དབང་དྲག་ལས་གང་ཡང༌། ། ལེགས་ཉེས་བྱ་བ་གང་བྱས་ཀྱང༌། ། ཀོ་ལོང་སྤངས་ཤིང་རོགས་དན་མཛོད། ། གལ་ཏེ་ཕྲག་དོག་སྡང་གྱུར་ཚེ། ། བདག་ཉིད་ཁྱུང་ཆེན་ཁྲོ་རྒྱལ་གྱིས། ། རི་རབ་བསྙིལ་ཞིང་རྒྱ་མཚོ་དཀྲུག ། ཀླུ་དང་ས་བདག་དྲེགས་པའི་རིགས། ། རྡུལ་དུ་བརླག་པར་གདོན་མི་ཟ། ། དེ་བས་དམ་སྲུངས་ཕྲིན་ལས་མཛོད། །
ཨོྃ་བྷཱུ་མི་པ་ཏི་ལོ་ཀ་པཱ་ལ་ས་མ་ཡ་བ་ལིངྟ་ཁ་ཁ་ཁཱ་ཧི། བྷཱུ་མི་པ་ཏི་ས་པ་རི་ཝཱ་ར་གཱཙྪ། གནང་བ་བྱིན་ནས་རང་གནས་སུ་གཤེགས་པར་བསམ་ཞིང༌། འཇམ་རོལ་དང་བཅས་གཏོར་མ་དང་གསེར་སྐྱེམས་ཕྱིར་འབུལ། མཆོད་པ་རྣམས་བསྡུའོ། གསུམ་པ་དབང་དུ་བྱ་བ་ནི། སྟེགས་ཀྱི་མདུན་ནས་སློབ་དཔོན་གྱིས་དབང་མཆོག་གི་ཕུར་བུ་བཟུང༌། བདག་ཉིད་ལས་ཀྱི་ཧེ་རུ་ཀ་ཞལ་གཅིག་ཕྱག་གཉིས་པར་གསལ་བའི་ཐུགས་ཀའི་ཧཱུྃ་ལས་འོད་འཕྲོས་ཕུར་བུ་ལ་ཐིམ༔ དེ་ཉིད་དཔལ་རྟ་མགྲིན་གྱི་སྐུར་གྱུར་ པར་བསམས་ལ། ཧྲཱི་པདྨ་ཏ་ཀྲི་ཏ་ཧཱུྃ་ཕཊ྄ཿ
ཅེས་བཏབ་སྟེ་ལན་བདུན་བཟླས་པས། ཕུར་བུ་ལས་བྱུང་བའི་འོད་ཟེར་དམར་པོས་ས་གཞི་ཐམས་ཅད་ཁྱབ། བདག་གི་དབང་དུ་གྱུར་ པར་བསམ་མོ། བཞི་པ་སྦྱང་བ་ལ། སྔགས་དང་ཕྱག་རྒྱས་སྦྱང་བ་ནི། སློབ་དཔོན་གྱི་ལག་གཡས་རྡོ་རྗེ་རྩེ་ལྔ་སེར་པོ་བསམས་ནས། ཕྱག་གཡས་རྡོ་རྗེ་དང་བཅས་ཏེ་སྟེགས་བུའི་སྟེང་དུ་བཞག ། ཐམས་ཅད་ཀྱིས་རྡོ་རྗེ་དང་བཅས་ལག་གཡས་ས་ལ་རེག་པའི་ཚུལ་བྱས་ནས། ཨོྃ་སྭ་བྷཱ་ཝ་ཤུདྡྷ་སརྦ་དྷརྨ་སྭ་བྷཱ་ཝ་ཤུདྡྷོ྅ཧཾ། ལན་གསུམ་གྱིས་ས་ལ་བསྣུན།
ཏིང་ངེ་འཛིན་གྱིས་སྦྱོང་བ་ནི། བདག་གི་ཐུགས་ཀའི་ཧཱུྃ་ལས་ཧཱུྃ་ཕྲ་མོ་གྲངས་མེད་པ་ཕྱོགས་བཅུར་འཕྲོས༔ འཕགས་པ་མཆོད་སེམས་ཅན་ཐམས་ཅད་ཀྱི་དོན་བྱས། ཚུར་འདུས་ཡེ་ཤེས་ཀྱི་མེ་རླུང་ཆུར་གྱུར་པས་མ་དག་པའི་དངོས་འཛིན་ཐམས་ཅད་བསྲེགས་གཏོར་སྦྱངས༔ རྣམ་དག་ཡེ་ཤེས་ཀྱི་ཞིང་ཁམས་ཆེན་པོར་གྱུར༔ ཅེས་མོས། ལྔ་པ་བཟུང་བ་དང་བསྲུང་བ་གཉིས་ལས། དང་པོ་བགེགས་གཏོར་བྱིན་བརླབ་ཅིང་སྔགས་ཀྱིས་བསྔོ། ལས་བྱང་ལྟར་བཀའ་བསྒོ་ཞིང་མཚམས་བཅད། སྲུང་འཁོར་བསྒོམ།
སློབ་དཔོན་དཀྱིལ་འཁོར་དབུས་སུ་བཞེངས་ཏེ་ལས་ཕུར་ཐོགས་ལ། བདག་གི་ཐུགས་ཀ་ནས་ཁྲོ་བོ་བཅུ་སྤྲོས་པའི་ཚོགས་ཀྱིས་ས་གཞི་གང་བར་གྱུར། ཕུར་བུ་རྣམས་སྟོད་ཞལ་གསུམ་ཕྱག་དྲུག་ཕུར་བུ་འདྲིལ་བ། སྨད་ལྕགས་ཕུར་མེ་ཡི་ཚྭ་ཚྭ་འཕྲོ་བར་གྱུར། ཕུར་པ་བསྒྲིལ་ཞིང༌། ཧཱུྃ༔ སྔོན་ཚེ་ས་འདུལ་གང་ནས་འདུལ༔ འོག་མིན་རྡོ་རྗེའི་ཕོ་བྲང་དུ༔ ཐོག་མའི་མགོན་པོ་ཀུན་བཟང་གིས༔ ཏིང་འཛིན་རྡོ་རྗེའི་རྔམ་སྟབས་ཀྱིས༔
དྲག་སྔགས་མེ་ཡིས་སྟོང་ཁམས་ཁེངས༔ མ་རིག་ཉོན་མོངས་ས་སྲི་བཏུལ༔ དབྱིངས་ཕྱུག་མི་འགྱུར་ས་ཡང་བླངས༔ དེ་རིང་གནས་འདིར་ས་འཛིན་ནོ༔ དེ་ནས་ས་འདུལ་གང་ནས་འདུལ༔ ཆེ་མཆོག་ཁྲག་འཐུང་ཁྲོ་རྒྱལ་གྱིས༔ བདུད་པོ་མགོ་གསུམ་བཏུལ་བའི་ཚེ༔ དྲག་སྔགས་རྡོ་རྗེའི་ཆར་ཆེན་ཕབ༔ བར་གྱི་འཇིག་རྟེན་ས་སྲི་འདུལ༔ གསང་ཆེན་རྨང་བཏིངས་ས་ཡང་བླངས༔
དེ་རིང་གནས་འདིར་ས་འཛིན་ནོ༔ དེ་ནས་ས་འདུལ་གང་ནས་འདུལ༔ ཀླུ་སྲིན་ས་བདག་ཁ་རླངས་ལས༔ རིམས་ནད་ས་སྲི་འདུལ་བའི་ཚེ༔ སྤྲུལ་པའི་བྱ་ཁྱུང་མེ་གཤོག་གྱིས༔ ཀླུ་སྲིན་མ་རུངས་ས་བདག་འཇོམས༔ འོག་གི་མ་རུངས་ས་སྲི་འདུལ༔ རླུང་རི་རྡོ་རྗེའི་ས་ཡང་བླངས༔ དེ་རིང་གནས་འདིར་ས་འཛིན་ནོ༔ དེ་ནས་ས་འདུལ་གང་ནས་འདུལ༔
སློབ་དཔོན་པདྨ་འབྱུང་གནས་ཀྱིས༔ མཆིམས་ཕུ་དཔལ་གྱི་བསམ་ཡས་སུ༔ ལྷ་འདྲེ་མ་རུངས་དམ་ལ་བཏགས༔ བོད་ཁམས་གླིང་བཞིའི་ས་སྲི་འདུལ༔ གསང་སྔགས་བསྟན་པའི་རྨང་གཞི་བཙུགས༔ དེ་རིང་གསང་བའི་ས་འཛིན་ནོ༔ ཧཱུྃ༔ ཡང་དག་ཐུགས་ཀྱི་འགྲོས་སྟབས་ཀྱིས༔ ཤར་གྱི་ས་སྲི་དམ་ལ་བཏགས༔ ཤར་ཕྱོགས་ཞི་བའི་ཕོ་བྲང་འདེབས༔
འབྱུང་བ་ཤིང་གི་སྲུང་མཁར་བཙུགས༔ ཤར་གྱི་ས་དགྲ་མ་ལྡང་ཞིག༔ ཧཱུྃ༔ འཇམ་དཔལ་སྐུ་ཡི་འགྲོས་སྟབས་ཀྱིས༔ ལྷོ་ཡི་ས་སྲི་དམ་ལ་བཏགས༔ ལྷོ་ཕྱོགས་རྒྱས་པའི་ཕོ་བྲང་འདེབས༔ འབྱུང་བ་མེ་ཡི་སྲུང་མཁར་བཙུགས༔ ལྷོ་ཡི་ས་དགྲ་མ་ལྡང་ཞིག༔ ཧཱུྃ༔ ཡོན་ཏན་མ་མོའི་འགྲོས་སྟབས་ཀྱིས༔
ནུབ་ཀྱི་ས་སྲི་དམ་ལ་བཏགས༔ ནུབ་ཕྱོགས་དབང་གི་ཕོ་བྲང་འདེབས༔ འབྱུང་བ་ཆུ་ཡི་སྲུང་མཁར་བཙུགས༔ ནུབ་ཀྱི་ས་དགྲ་མ་ལྡང་ཞིག༔ ཧཱུྃ༔ རྡོ་རྗེ་ཕུར་པའི་འགྲོས་སྟབས་ཀྱིས༔ བྱང་གི་ས་སྲི་དམ་ལ་བཏགས༔ བྱང་ཕྱོགས་དྲག་པོའི་ཕོ་བྲང་འདེབས༔ འབྱུང་བ་ལྕགས་ཀྱི་སྲུང་མཁར་བཙུགས༔ བྱང་གི་ས་དགྲ་མ་ལྡང་ཞིག༔
ཧཱུྃ༔ ཡང་དག་ཁྲག་འཐུང་འགྲོས་སྟབས་ཀྱིས༔ དབུས་ཀྱི་ས་སྲི་དམ་ལ་བཏགས༔ དབུས་ཕྱོགས་ཆེ་མཆོག་ཕོ་བྲང་འདེབས༔ འབྱུང་བ་རླུང་གི་སྲུང་མཁར་བཙུགས༔ དབུས་ཀྱི་ས་དགྲ་མ་ལྡང་ཞིག༔
ཅེས་ཕུར་པ་འདེབས་ཤིང༌། ཨོྃ་གྷ་གྷ་གྷཱ་ཏ་ཡ་གྷཱ་ཏ་ཡ་སརྦ་དུཥྚཾ་ཧཱུྃ་ཕཊ྄་ཀཱི་ལ་ཡ་ཀཱི་ལ་ཡ་སརྦ་པཱ་པཾ་ཕཊ྄་ཧཱུྃ་ཧཱུྃ་ཧཱུྃ་བཛྲ་ཀཱི་ལ་ཡ་བཛྲ་དྷ་རོད་ཨཱ་ཛྙཱ་པ་ཡ་ཏི་སརྦ་བིགྷྣཱན་ཀཱ་ཡ་ཝཱ་ཀ་ཙིཏྟ་བཛྲ་ཀཱི་ལ་ཡ་ཧཱུྃ་ཕཊ྄ཿ ལན་གསུམ། ཕུར་བུ་ལས་འཕྲོས་པའི་ཁྲོ་ཆུང་དང་མེ་འོད་ཀྱིས་ས་གཞི་ཁེངས་པར་གྱུར༔
ཧཱུྃ༔ སྟེང་དུ་ནམ་མཁའི་འཁོར་ལོ་ཕུབ༔ འོག་ཏུ་རྡོ་རྗེ་རྒྱ་གྲམ་བཅིངས༔ ཧཱུྃ་ཧཱུྃ་ཧཱུྃ༔ བྷྱོ་བྷྱོ་བྷྱོཿ ཕཻཾ་ཕཻཾ་ཕཻཾ༔ ཕཊ྄་ཕཊ྄་ཕཊ྄ཿ ཅེས་རྒྱ་གྲམ་འགྲོས་ཀྱིས་ས་བཅག་གོ ། སྤྲོ་ན་འདིར་སྟངས་སྟབས་དང་བསྐོར་བ་སོགས་རྒྱས་བསྡུས་གང་རུང་བྱའོ། རྩ་བའི་གཉིས་པ་དངོས་གཞི་ལ་གསུམ།
ཡེ་ཤེས་ཀྱི་ལྷ་བསྙེན་པའི་རིམ་པ། ལྷ་དང་དབྱེར་མེད་དུ་བྱེད་པ་སྒྲུབ་པའི་རིམ་པ་གྲུབ་ནས་དངོས་གྲུབ་ལེན་པ་སྒྲུབ་པ་ཆེན་པོའི་རིམ་པའོ། དང་པོ་ལ་བཅུ་སྟེ། མཚམས་གསུམ་རྟེན་བཅའ་སྟ་གོན་བྱ། རྒྱན་བཀོད་མངའ་གསོལ་བརྡ་སྦྱར་ཞིང༌། སྲི་མནན་བསྐོས་གདབ་བྱིན་འབེབས་སོ། ཞེས་པའི་དང་པོ་ཕྱི་མཚམས་བཅད་པ་ནི། དཀྱིལ་འཁོར་གྱི་ཁང་པའི་ཕྱོགས་བཞིར་ཐོ་བཞི་ལ་རྒྱལ་ཆེན་སོ་སོའི་སྐུའམ་སྔགས་བྱང་རྒྱལ་མཚན་དང་བཅས་པ་བཙུགས་ལ་སོ་སོའི་མདུན་དུ་སྟེགས་གཙང་མར་གཏོར་མ་དཀར་ཟླུམ་མདུན་མཐེབ་སྐྱུ་རིལ་བུས་མཚན་པ་རེ་དང༌། དེ་ཡི་མདུན་དུ་གཡོན་ཕྱོགས་ནས་བརྩམ་པའི་ཆུ་གཉིས་ཉེར་སྤྱོད་ལྔ་བཅས་བཤམས༔ སྒྲུབ་པ་པོ་རྣམས་རོལ་ཆས་སོགས་སེར་སྦྲེང་གི་ཚུལ་གྱིས་སྒྲུབ་ཁང་ནས་དོན་ཏེ་ཤར་གྱི་ཐོ་མདུན་དུ་འཁོད་ལ།
མཆོད་གཏོར་རྣམས། ཨོྃ་བཛྲ་ཨ་མྲྀ་ཏ ས་བསང༌། རྃ་ཡྃ་ཁྃ་ གིས་སྦྱང༌། ཐམས་ཅད་སྟོང་ཉིད་ནམ་མཁའི་ངང་༔ བྷྲཱུྃ་ལས་རིན་ཆེན་སྣོད་ནང་དུ༔ ཨོྃ་ལས་ཕྱི་ནང་མཆོད་པའི་ཚོགས༔ སོ་སོའི་ལྷ་མོའི་རོལ་པར་བཅས༔ རབ་འབྱམས་ནམ་མཁའ་གང་བར་གྱུར༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་པཱུ་ཛ་ས་མ་ཡ་ཧཱུྃ༔ ཞེས་དང༌།
གཏོར་གཞོང་རཏྣའི་གཞལ་ཡས་སུ༔ གཏོར་མ་འདོད་ཡོན་ཕུང་པོར་སྤུངས༔ ཨོྃ་ཨཱཿཧཱུྃ༔ ལན་གསུམ་དང་བཅས་པས་བརླབས། བདག་ཉིད་ལྷར་གསལ་བའི་ཐུགས་ཀ་ནས་ཡི་གེ་ཕུཿའཕྲོས་པས་པི་ཝཾ་དུ་གྱུར། དེ་ཡོངས་སུ་གྱུར་པ་ལས་ཡུལ་འཁོར་སྲུང་དཀར་པོ་པི་ཝཾ་འཛིན་པ་དྲི་ཟའི་འཁོར་གྱིས་བསྐོར་བའི་ཐུགས་ཀ་དང་རང་གི་ཐུགས་ཀ་ནས་འོད་ཟེར་འཕྲོས། རི་རབ་ཀྱི་ཤར་ཕྱོགས་ནས་རྒྱལ་པོ་ཆེན་པོ་ཡུལ་འཁོར་སྲུང་འཁོར་དང་བཅས་པ་བཛྲ་ས་མཱ་ཛཿ བསྡུ་རྒྱ་བཅས། ཧཱུྃ༔ གསང་བདག་སྤྱན་སྔར་དམ་མནོས་ཤིང་༔
བསྟན་པ་བསྲུང་བར་ཞལ་བཞེས་པ༔ རྒྱལ་པོ་ཆེན་པོ་ཡུལ་འཁོར་སྲུང་༔ འདིར་གཤེགས་རྟེན་ལ་བརྟན་པར་བཞུགས༔ བཛྲ་ས་མཱ་ཛཿ ས་སྤྱན་དྲངས། ཛཿཧཱུྃ་བཾ་ཧོཿ ཨོྃ་དྷྲིཥྚ་རཱཥྚཱ་ཡ་སྭཱ་ཧཱ༔ ལན་བདུན། ཨོྃ་མ་ཧཱ་རཱ་ཛ་ས་པ་རི་ཝཱ་ར་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་པྲ་ཏཱིཙྪ་སྭཱ་ཧཱ༔ བར་གྱིས་མཆོད།
ཨོྃ་དྷྲིཥྚ་རཱཥྚཱ་ཡ་ཨི་དཾ་བྷ་ལིངྟ་ཁ་ཁ་ཁཱ་ཧི་ཁཱ་ཧི༔ ཞེས་ལན་གསུམ་གྱིས་གཏོར་མ་ཕུལ། ཧཱུྃ༔ ཤར་ཕྱོགས་རྒྱལ་པོ་ཡུལ་འཁོར་སྲུང་༔ ལུས་འཕགས་གླིང་ལ་དབང་བསྒྱུར་ཚེ༔ དྲི་ཟ་འབུམ་དང་མེ་ལྷས་བསྐོར༔ འཇིགས་བརྒྱད་ཞི་བའི་མཐུ་བོ་ཆེ༔ གསེར་སྐྱེམས་གཉན་པོ་འདི་བཞེས་ལ༔ ཁྱེད་ཀྱིས་ཤར་ཕྱོགས་དུང་སྒོ་འདི༔ དཀྱིལ་འཁོར་བྱ་བ་མ་རྫོགས་པར༔
སྲུང་ཞིང་ཤར་གྱི་སྒོ་མཚམས་ཆོད༔ ཨོྃ་བཛྲ་བྷྲཱུྃ་བི་པ་ལ་རཱ་ཛ་བཛྲ་རཀྵ་རཀྵ་ཧཱུྃ༔ ཞེས་བརྗོད་ཅིང་ཕྲིན་ལས་བཅོལ། ཨོྃ་དྷྲིཥྚ་རཱཥྚཱ་ཡ་སྭཱ་ཧཱ། ཏིཥྛ་བཛྲ། ཞེས་བརྟན་བཞུགས་བྱ། ལྷོ་ཡི་ཐོ་རྩར་འཁོད་ལ། མཆོད་གཏོར་རྣམས། ཨོྃ་བཛྲ་ཨ་མྲྀ་ཏ ས་བསང༌། རྃ་ཡྃ་ཁྃ་ གིས་སྦྱང༌།
ཐམས་ཅད་སྟོང་ཉིད་ནམ་མཁའི་ངང་༔ བྷྲཱུྃ་ལས་རིན་ཆེན་སྣོད་ནང་དུ༔ ཨོྃ་ལས་ཕྱི་ནང་མཆོད་པའི་ཚོགས༔ སོ་སོའི་ལྷ་མོའི་རོལ་པར་བཅས༔ རབ་འབྱམས་ནམ་མཁའ་གང་བར་གྱུར༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་པཱུ་ཛ་ས་མ་ཡ་ཧཱུྃ༔ ཞེས་དང༌། གཏོར་གཞོང་རཏྣའི་གཞལ་ཡས་སུ༔ གཏོར་མ་འདོད་ཡོན་ཕུང་པོར་སྤུངས༔ ཨོྃ་ཨཱཿཧཱུྃ༔
ལན་གསུམ་དང་བཅས་པས་བརླབས། བདག་ཉིད་ལྷར་གསལ་བའི་ཐུགས་ཀ་ནས་ཡི་གེ་ཕུཿའཕྲོས་པས་རལ་གྲིར་གྱུར༔ དེ་ཡོངས་སུ་གྱུར་པ་ལས་འཕགས་སྐྱེས་པོ་སྔོན་པོ་རལ་གྲི་འཛིན་པ་གཤིན་རྗེའི་འཁོར་གྱིས་བསྐོར་བའི་ཐུགས་ཀ་དང་རང་གི་ཐུགས་ཀ་ནས་འོད་ཟེར་འཕྲོས། རི་རབ་ཀྱི་ལྷོ་ཕྱོགས་ནས་རྒྱལ་པོ་ཆེན་པོ་འཕགས་སྐྱེས་པོ་འཁོར་དང་བཅས་པ་བཛྲ་ས་མཱ་ཛཿ རྒྱ་དང་བཅས། ཧཱུྃ༔ གསང་བདག་སྤྱན་སྔར་དམ་མནོས་ཤིང་༔ བསྟན་པ་བསྲུང་བར་ཞལ་བཞེས་པ༔ རྒྱལ་པོ་ཆེན་པོ་འཕགས་སྐྱེས་པོ༔ འདིར་གཤེགས་རྟེན་ལ་བརྟན་པར་བཞུགས༔
བཛྲ་ས་མཱ་ཛཿ ས་སྤྱན་དྲངས། ཛཿཧཱུྃ་བཾ་ཧོཿ ཨོྃ་བི་རཱུ་དྷ་ཀཱ་ཡ་སྭཱ་ཧཱ༔ ལན་བདུན། ཨོྃ་མ་ཧཱ་རཱ་ཛ་ས་པ་རི་ཝཱ་ར་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱ་ཤབྡ་པྲ་ཏཱིཙྪ་སྭཱ་ཧཱ༔ ཨོྃ་བི་རཱུ་དྷ་ཀཱ་ཡ་ཨི་དཾ་བྷ་ལིངྟ་ཁ་ཁ་ཁཱ་ཧི་ཁཱ་ཧི༔ ཞེས་ལན་གསུམ་གྱིས་གཏོར་མ་ཕུལ། ཧཱུྃ༔ ལྷོ་ཕྱོགས་རྒྱལ་པོ་འཕགས་སྐྱེས་པོ༔
འཛམ་བུ་གླིང་ལ་དབང་བསྒྱུར་ཚེ༔ གཤིན་རྗེ་འབུམ་དང་གྲུལ་བུམ་བསྐོར༔ འབྱོར་དྲུག་རྒྱས་པའི་མཐུ་བོ་ཆེ༔ གསེར་སྐྱེམས་གཉན་པོ་འདི་བཞེས་ལ༔ ཁྱེད་ཀྱིས་ལྷོ་ཕྱོགས་གསེར་སྒོ་འདི༔ དཀྱིལ་འཁོར་བྱ་བ་མ་རྫོགས་བར༔ སྲུང་ཞིང་ལྷོ་ཡི་སྒོ་མཚམས་ཆོད༔ ཨོྃ་ཨཱརྻ་གུ་ལི་རཱ་ཛ་རཏྣ་རཀྵ་རཀྵ་ཧཱུྃ༔ ཞེས་བརྗོད་ཅིང་ཕྲིན་ལས་བཅོལ། ཨོྃ་བི་རཱུ་དྷ་ཀཱ་ཡ་སྭཱ་ཧཱ༔
ཏིཥྛ་བཛྲ། ཞེས་བརྟན་བཞུགས་བྱ། ནུབ་ཀྱི་ཐོ་རྩར་འཁོད་ལ། མཆོད་གཏོར་རྣམས། ཨོྃ་བཛྲ་ཨ་མྲྀ་ཏ ས་བསང༌། རྃ་ཡྃ་ཁྃ་ གིས་སྦྱང༌། ཐམས་ཅད་སྟོང་ཉིད་ནམ་མཁའི་ངང་༔ བྷྲཱུྃ་ལས་རིན་ཆེན་སྣོད་ནང་དུ༔ ཨོྃ་ལས་ཕྱི་ནང་མཆོད་པའི་ཚོགས༔ སོ་སོའི་ལྷ་མོའི་རོལ་པར་བཅས༔
རབ་འབྱམས་ནམ་མཁའ་གང་བར་གྱུར༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་པཱུ་ཛ་ས་མ་ཡ་ཧཱུྃ༔ ཞེས་དང༌། གཏོར་གཞོང་རཏྣའི་གཞལ་ཡས་སུ༔ གཏོར་མ་འདོད་ཡོན་ཕུང་པོར་སྤུངས༔ ཨོྃ་ཨཱཿཧཱུྃ༔ ལན་གསུམ་དང་བཅས་པས་བརླབས། བདག་ཉིད་ལྷར་གསལ་བའི་ཐུགས་ཀ་ནས་ཡི་གེ་ཕུཿའཕྲོས་པས་སྦྲུལ་ཞགས་སུ་གྱུར༔ དེ་ཡོངས་སུ་གྱུར་པ་ལས་སྤྱན་མི་བཟང་དམར་པོ་སྦྲུལ་ཞགས་འཛིན་པ་ཀླུ་ཡི་འཁོར་གྱིས་བསྐོར་བའི་ཐུགས་ཀ་དང་རང་གི་ཐུགས་ཀ་ནས་འོད་ཟེར་འཕྲོས། རི་རབ་ཀྱི་ནུབ་ཕྱོགས་ནས་རྒྱལ་པོ་ཆེན་པོ་སྤྱན་མི་བཟང་འཁོར་དང་བཅས་པ་བཛྲ་ས་མཱ་ཛཿ
རྒྱ་དང་བཅས། ཧཱུྃ༔ གསང་བདག་སྤྱན་སྔར་དམ་མནོས་ཤིང་༔ བསྟན་པ་བསྲུང་བར་ཞལ་བཞེས་པ༔ རྒྱལ་པོ་ཆེན་པོ་སྤྱན་མི་བཟང་༔ འདིར་གཤེགས་རྟེན་ལ་བརྟན་པར་བཞུགས༔ བཛྲ་ས་མཱ་ཛཿ ས་སྤྱན་དྲངས། ཛཿཧཱུྃ་བཾ་ཧོཿ ཨོྃ་བི་རུ་པཱཀྵཱ་ཡ་སྭཱ་ཧཱ༔
ལན་བདུན། ཨོྃ་མ་ཧཱ་རཱ་ཛ་ས་པ་རི་ཝཱ་ར་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱ་ཤབྡ་པྲ་ཏཱིཙྪ་སྭཱ་ཧཱ༔ ཨོྃ་བི་རུ་པཱཀྵཱ་ཡ་ཨི་དཾ་བྷ་ལིངྟ་ཁ་ཁ་ཁཱ་ཧི་ཁཱ་ཧི༔ ཞེས་ལན་གསུམ་གྱིས་གཏོར་མ་ཕུལ། ཧཱུྃ༔ ནུབ་ཕྱོགས་རྒྱལ་པོ་སྤྱན་མི་བཟང་༔ བ་གླང་སྤྱོད་ལ་དབང་བསྒྱུར་ཚེ༔ ཀླུ་དབང་འབུམ་དང་རླུང་ལྷ་བཅས༔ མོས་བཞི་དབང་སྒྱུར་མཐུ་བོ་ཆེ༔ གསེར་སྐྱེམས་གཉན་པོ་འདི་བཞེས་ལ༔
ཁྱེད་ཀྱིས་ནུབ་ཕྱོགས་ཟངས་སྒོ་འདི༔ དཀྱིལ་འཁོར་བྱ་བ་མ་རྫོགས་བར༔ སྲུང་ཞིང་ནུབ་ཀྱི་སྒོ་མཚམས་ཆོད༔ ཨོྃ་ཙཀྵུ་མུ་ཏ་རཱ་ཛ་པདྨ་ཨཱཏྨ་ཀོ྅་ཧཾ༔ ཞེས་བརྗོད་ཅིང་ཕྲིན་ལས་བཅོལ། ཨོྃ་བི་རུ་པཱཀྵཱ་ཡ་སྭཱ་ཧཱ༔ ཏིཥྛ་བཛྲ། ཞེས་བརྟན་བཞུགས་བྱ། བྱང་གི་ཐོ་རྩར་འཁོད་ལ། མཆོད་གཏོར་རྣམས།
ཨོྃ་བཛྲ་ཨ་མྲྀ་ཏ ས་བསང༌། རྃ་ཡྃ་ཁྃ་ གིས་སྦྱང༌། ཐམས་ཅད་སྟོང་ཉིད་ནམ་མཁའི་ངང་༔ བྷྲཱུྃ་ལས་རིན་ཆེན་སྣོད་ནང་དུ༔ ཨོྃ་ལས་ཕྱི་ནང་མཆོད་པའི་ཚོགས༔ སོ་སོའི་ལྷ་མོའི་རོལ་པར་བཅས༔ རབ་འབྱམས་ནམ་མཁའ་གང་བར་གྱུར༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་པཱུ་ཛ་ས་མ་ཡ་ཧཱུྃ༔ ཞེས་དང༌། གཏོར་གཞོང་རཏྣའི་གཞལ་ཡས་སུ༔
གཏོར་མ་འདོད་ཡོན་ཕུང་པོར་སྤུངས༔ ཨོྃ་ཨཱཿཧཱུྃ༔ ལན་གསུམ་དང་བཅས་པས་བརླབས། བདག་ཉིད་ལྷར་གསལ་བའི་ཐུགས་ཀ་ནས་ཡི་གེ་ཕུཿའཕྲོས་པས་ནེའུ་ལར་གྱུར༔ དེ་ཡོངས་སུ་གྱུར་པ་ལས་རྣམ་ཐོས་སྲས་ལྗང་གུ་ནེའུ་ལེ་འཛིན་པ་གནོད་སྦྱིན་གྱིས་བསྐོར་བའི་ཐུགས་ཀ་དང་རང་གི་ཐུགས་ཀ་ནས་འོད་ཟེར་འཕྲོས། རི་རབ་ཀྱི་བྱང་ཕྱོགས་ནས་རྒྱལ་པོ་ཆེན་པོ་རྣམ་ཐོས་སྲས་འཁོར་དང་བཅས་པ་བཛྲ་ས་མཱ་ཛཿ རྒྱ་དང་བཅས། ཧཱུྃ༔ གསང་བདག་སྤྱན་སྔར་དམ་མནོས་ཤིང་༔ བསྟན་པ་བསྲུང་བར་ཞལ་བཞེས་པ༔
རྒྱལ་པོ་ཆེན་པོ་རྣམ་ཐོས་སྲས༔ འདིར་གཤེགས་རྟེན་ལ་བརྟན་པར་བཞུགས༔ བཛྲ་ས་མཱ་ཛཿ ས་སྤྱན་དྲངས། ཛཿཧཱུྃ་བཾ་ཧོཿ ཨོྃ་བཻ་ཤྲ་མ་ཎཱ་ཡ་སྭཱ་ཧཱ༔ ལན་བདུན། ཨོྃ་མ་ཧཱ་རཱ་ཛ་ས་པ་རི་ཝཱ་ར་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱ་ཤབྡ་པྲ་ཏཱིཙྪ་སྭཱ་ཧཱ༔ རྩ་སྔགས་མཐར། ཨོྃ་བཻ་ཤྲ་མ་ཎཱ་ཡ་ཨི་དཾ་བྷ་ལིངྟ་ཁ་ཁ་ཁཱ་ཧི་ཁཱ་ཧི༔
ཞེས་ལན་གསུམ་གྱིས་གཏོར་མ་ཕུལ། ཧཱུྃ༔ བྱང་ཕྱོགས་རྒྱལ་པོ་རྣམ་ཐོས་སྲས༔ སྒྲ་མི་སྙན་ལ་དབང་བསྒྱུར་ཚེ༔ གནོད་སྦྱིན་འབུམ་དང་དབང་ལྡན་བཅས༔ དགྲ་བགེགས་ཚར་གཅོད་མཐུ་བོ་ཆེ༔ གསེར་སྐྱེམས་གཉན་པོ་འདི་བཞེས་ལ༔ ཁྱེད་ཀྱིས་བྱང་ཕྱོགས་ལྕགས་སྒོ་འདི༔ དཀྱིལ་འཁོར་བྱ་བ་མ་རྫོགས་བར༔ སྲུང་ཞིང་བྱང་གི་སྒོ་མཚམས་ཆོད༔
ཨོྃ་བཻ་ཤྲ་མ་ཎཱ་རཱ་ཛ་ཀརྨ་རཀྵ་རཀྵ་ཧཱུྃ༔ ཞེས་བརྗོད་ཅིང་ཕྲིན་ལས་བཅོལ། ཨོྃ་བཻ་ཤྲ་མ་ཎཱ་ཡ་སྭཱ་ཧཱ༔ ཏིཥྛ་བཛྲ། ཞེས་བརྟན་བཞུགས་བྱའོ། གཉིས་པ་བར་མཚམས་ལ་གཉིས། དམ་སྲི་མནན་པ་སྒོ་བྱང་གདབ་པའོ། དང་པོ་ནི། རང་གཞུང་ལས་སྟོབས་ཆེན་མ་ཧཱ་བ་ལའི་ལྟོ་བར་ཁྲོ་ཞལ་ནང་དུ་ལིངྒ་བྲི་བ་དང་བསྐྱེད་པ་སོགས་གསུངས་ཀྱང་སྤྱིར་བཏང་དུ་དུག་ཤོག་ལ་དམ་སྲི་ལིངྒ་བྱ་མཆུ་ཅན་ཡན་ལག་ལྕགས་སྒྲོག་གིས་བསྡམས་པའི་སྙིང་ཁར་ཛ་ཏྲི་ན ཏྲི་ཛ ཁ་སྤྲོད་མཐར་མགྲིན་པ་ནས་བརྩམས་ཏེ་ཡིག་མགོ་ཕྱིར་བསྟན་པ། ཡམདམསྲིཡམཔརིམཱརཛཛཿ
ནནན། ཏྲིའུཏྲིའུམཱརཡནམཤོཛཿ ཁུགནན། ཞེས་དང་གཟུགས་ཀྱི་མཐར་ཡིག་མགོ་ནང་དུ་བསྟན་ལ། དུསདྲུགདངབཅུརརྒྱུབའིཉུལལེདམསྲིརྒྱལའགོངའབྱུངཔོའིཚོགསདངབཅསཔའིལུསངགཡིདགསུམམཐུསྟོབསཐམསཅདནོནཅིག བསྐལཔསྟོངགིབརདུམལྡངཞིག ཨོྃལྃཧཱུྃལྃསཏྭཾབྷཡནན། ཞེས་པ་རྣམས་ཀྱི་མཐར་ཛ་ཁྲཾ་གྱིས་བསྐོར་བ་བྲིས་ལ། འགྲུབ་ན་སྒྲུབ་པའི་སྔ་ཉིན་ལྟར་ཕུར་པ་སོགས་དྲག་པོའི་ཕྲིན་ལས་བཏང་བའི་ཚོགས་ཐ་མའི་གདབ་ཁ་དང་འབྲེལ་བར་འགུགས་སྟིམ་གྲངས་མང་བྱས་ལ་ཐུན་གདབ་་་་་་ཞེས་པ་འདི་སྟ་གོན་གྱི་ཉིན་སྔ་མར་བདག་བསྐྱེད་སྔོན་དུ་འགྲོ་བའི་ལིང་ཁྲུས་དང་འགུགས་གཞུག་དྲག་པོ་བྱས་ལ། ལིང་ལྟེབ་སོགས་སྔ་ཚགས་ཚུད་པར་བྱ་དགོས་པ་ཡིན་ནོ།
དེའི་ཚུལ་ཟུར་དུ་ཤེས་པར་བྱའོ།་་་་་ མཆན གང་ལྟར་ཡང༌། འདྲེ་ལྟེབ་ཏུ་བཅག་ཅིང་ཚོན་སྐུད་ཀྱིས་བཅིངས། ཐོད་ངན་ནམ་ཁྱི་ཐོད་ལྟ་བུར་བཅུག་ཕུང་རས་ཀྱིས་དྲིལ་ལ་རྩང་གིས་གཟིར་བའི་མནན་ཆས་བྱ། སྒོ་དྲུང་དུ་དོང་གྲུ་གསུམ་བྲུས་པ་ལ་བཀོད། དེ་ཙམ་མི་འགྲུབ་པའི་སྐབས་ལིངྒ་དོང་ནང་དུ་བཏིངས། སློབ་དཔོན་གྱིས་གསེར་སྐྱེམས་ཐོགས་ལ། རྃ་ཡྃ་ཁྃ༔ ཨོྃ་ཨཱཿཧཱུྃ་ཧ་ཧོ་ཧྲཱིཿ ལན་གསུམ་གྱིས་བྱིན་བརླབས་ལ།
ཧཱུྃ༔ རིག་འཛིན་རྩ་བརྒྱུད་བླ་མ་དམ་པ་དང་༔ བདེ་གཤེགས་ཞི་ཁྲོ་རབ་འབྱམས་དཀྱིལ་འཁོར་ལྷ༔ ཁྱད་པར་ཐུགས་རྗེ་ཆེན་པོའི་ལྷ་ཚོགས་རྣམས༔ གསེར་སྐྱེམས་འདི་བཞེས་རྣལ་འབྱོར་མཐུ་དཔུང་སྐྱེད༔ མ་མགོན་ལྕམ་དྲལ་དམ་ཅན་རྒྱ་མཚོའི་ཚོགས༔ དྲེགས་པའི་སྡེ་དཔོན་སུམ་ཅུ་ཡབ་ཡུམ་སྲས༔ བཀའ་གཉན་བྲན་གཡོག་མངག་གཞུག་བཅས་རྣམས་ཀྱིས༔ གསེར་སྐྱེམས་འདི་བཞེས་རྣལ་འབྱོར་མཐུ་དཔུང་སྐྱེད༔ སྔགས་འཆང་བདག་གི་རིགས་ཀྱི་སྲུང་མ་དང་༔
ས་ཕྱོགས་འདི་ཡི་ཡུལ་གཞི་གནས་ཀྱི་བདག༔ ལོ་ཟླ་ཞག་དུས་ཚེས་ལ་དབང་བའི་ལྷ༔ གསེར་སྐྱེམས་འདི་བཞེས་རྣལ་འབྱོར་མཐུ་དཔུང་སྐྱེད༔ ཅེས་པའི་ཚིག་མཚམས་གསུམ་ལ་གསེར་སྐྱེམས་ཕུལ། དེ་ནས་རྟ་མགྲིན་གསལ་གདབ་ལ། ཨོྃ་བཛྲ་ཀྲོ་དྷ་ཧྱ་གྷྲྀ་ཝ་ཧུ་ལུ་ཧུ་ལུ་ཧཱུྃ་ཕཊ྄ཿ ཕཊ྄ཿ ཨེ་ཡཾ་རཾ་ཛྭ་ལ་རཾ། མདུན་དུ་ལས་ཀྱི་གཤིན་རྗེ་ཁ་ཐམ་ནག་པོ་ས་རིམ་པ་དགུའི་བདག་པོ་ནག་ལ་འཇིགས་ཤིང་སྲོག་ལ་རྔམ་ཚུལ་ཅན། འཆི་བདག་ཁ་ཤིན་ཏུ་གདངས་པའི་ནང་དུ་ན་ནག་པོ་ཡོངས་སུ་གྱུར་པ་ལས་དུག་གི་རུས་སྦལ་ནག་པོ་ཁང་སྒྲོམ་གྱི་དབྱིབས་ཅན།
དེའི་དབུས་སུ་ཏྲི་ནག་པོ་ལས་དམ་སྲི་ཕོ་མོ་མདོག་མི་སྡུག་ཅིང་སྔོ་ཧམ་པ་མྱ་ངན་གྱི་གཟུགས་ཅན་རིད་ཅིང་ཉམ་ཐག་པའི་གཟུགས་ཅན་དུ་གྱུར། ན་མོ། དཀོན་མཆོག་གསུམ་ལ་ཕྱག་འཚལ་ལོ། དཀོན་མཆོག་གསུམ་གྱི་བཀའ་བདེན་པ་དང༌། ཆོས་ཉིད་རྣམ་པར་དག་པའི་བདེན་པ་དང༌། ཆོས་ཅན་རྒྱུ་འབྲས་བསླུ་བ་མེད་པའི? ཁྱད་པར་དུ་ཐུགས་རྗེ་ཆེན་པོ་འཁོར་འདས་ཟིལ་གནོན་གྱི་ལྷ་ཚོགས་རྣམས་ཀྱི་བདེན་པ་དང༌། དབང་ཆེན་ཧྱ་གྷྲྀ་ཝ་སྤྲུལ་པ་ཡང་སྤྲུལ་ཕྱག་བརྙན་དང་བཅས་པ་རྣམས་ཀྱི? བདེན་པ་ཆེན་པོའི་བྱིན་རླབས་ཀྱི་དངོས་གྲུབ་ལ་བར་དུ་གཅོད་པའི་ཡ་མ་དམ་སྲི་མཚན་མ་རྫས་ཀྱི་རྟེན་འདི་ལ་མཆིས་པར་གྱུར་ཅིག ཏྲི་ཡཾ་ཛཿཏྲི་བཛྲ་ཨཾ་ཀུ་ཤ་ཛཿ ཛཿཧཱུྃ་བཾ་ཧོཿ ལན་གསུམ་གྱིས་འགུགས་གཞུག་བྱས་ལ།
དེ་ནས་ཐུན་བརྡེག་ཅིང་མནན་པ་ནི། ཧཱུྃ༔ ས་འོག་གཤིན་རྗེའི་གྲོང་ཁྱེར་ནས༔ འཆི་བདག་ཁ་ཐམ་ནག་པོ་བཞེངས༔ ནད་རླངས་དུག་གཟེར་འཕྲོ་ཞིང་བཞེངས༔ ཟ་བྱེད་གདུག་པའི་ཁྲོ་ཞལ་གདོངས༔ འཇོམས་བྱེད་རྣོ་བའི་སྒྲོལ་མཆེ་གཙིགས༔ འཇིབ་བྱེད་གཡོ་བའི་དབལ་ལྕེ་རྐྱོངས༔ སྙོབ་བྱེད་འཆི་བདག་ལག་པ་རྐྱོངས༔ དམ་ཉམས་དགྲ་བོ་ལས་ངན་དང་༔
སྒྲུབ་ལ་བར་གཅོད་དམ་སྲིའི་རིགས༔ སྒབ་འདྲེ་ཡུལ་འདྲེ་རྒྱལ་འགོང་དང་༔ གསོན་འདྲེ་ཕོ་མོ་ཤི་འདྲེའི་རིགས༔ གྲིབ་ཅན་ལ་སོགས་གནོད་བྱེད་རྣམས༔ འཆི་བདག་གནོད་སྦྱིན་ཁྱོད་ལ་གཏད༔ དེང་བཟུང་བསྐལ་པ་མ་སྟོང་བར༔ མ་ཤོར་ཟུངས་ཤིག་ལག་མ་ཤོར༔ གལ་ཏེ་ཤོར་རམ་བཏང་སྲིད་ན༔ བདག་ཉིད་གཏུམ་དྲག་ཧེ་རུ་ཀས༔ སྲིད་གསུམ་བཤིག་ཅིང་སྟོང་གསུམ་འགུལ༔
མཐུ་ཆེན་དྲག་རྩལ་རྡུལ་དུ་བརླག༔ དེ་བས་བྱང་ཆུབ་མཆིས་ཀྱི་བར༔ གཏད་དོ་མ་ཤོར་ཕྲིན་ལས་མཛོད༔ ཨོྃ་ཙཎྜ་ཧེ་རུ་ཀ་ཡ་མ་རཱ་ཛ་ཁ་ཐཾ་ཁ་ཐཾ༔ དམ་སྲི་འབྱུང་པོ་ཝཀ་ཐཾ་སྤུར་ཐཾ་ནན༔ འོག་གི་འདོན་ཚིག་དང་བསྟུན་ཏེ་སྐྱེར་ཕུར་སོར་བཞི་པ་གདབ། ཐུན་རྫས་བྲབ། གུ་གུལ་བདུག ། དུར་རྡོ་ལ་རི་རབ་གླིང་བཞི་དང་རྒྱ་གྲམ་བྲིས་པས་མནན་ལ། ཧཱུྃ༔
དམ་སྲི་བྱ་བའི་ལས་ངན་འདིས༔ རྡོ་རྗེ་སློབ་དཔོན་སྐུ་ལ་བསྡོས༔ མཆེད་ལྕམ་རྣམས་ལ་གནོད་ཅིང་བསྐྱལ༔ རྒྱལ་ཁམས་ཀུན་ཏུ་མི་དགེ་བཏང་༔ གསང་སྔགས་ལམ་གྱི་སྒོ་ཡང་བཀག༔ བཀའ་འདས་ནམ་ཡང་མ་བཏང་བས༔ ད་ནི་ཁྲོ་བོའི་ཕུར་ཚོགས་གདབ༔ ཐུན་ཚོགས་གདབ་སྟེ་དུད་ཚོགས་གཏིབས༔ གཏུབ་ཅིང་སྲིན་པོའི་ཞལ་དུ་བསྟབ༔ རི་རབ་བརྗིད་པའི་འོག་ཏུ་མནན༔
ཞེས་མཐར་འབེབས་རིང་འོག་ཏུ་ས་ཆུ་མེ་རླུང་རིམ་པ་བཅུ་གསུམ་རེ་དང་སཱཙྪ་ནག་པོས་མནན། ཧཱུྃ༔ གཅིག་ནི་བརྗོད་མེད་ཉག་གཅིག་རྒྱ༔ གཉིས་པ་ཐབས་དང་ཤེས་རབ་རྒྱ༔ གསུམ་པ་སྐུ་གསུང་ཐུགས་ཀྱི་རྒྱ༔ བཞི་པ་ཕྱག་རྒྱ་བཞི་ཡི་རྒྱ༔ ལྔ་པ་ཡེ་ཤེས་ལྔ་ཡི་རྒྱ༔ དྲུག་པ་ཕ་རོལ་ཕྱིན་དྲུག་རྒྱ༔ བདུན་པ་ཡན་ལག་བདུན་གྱི་རྒྱ༔ བརྒྱད་པ་རྣམ་ཐར་བརྒྱད་ཀྱི་རྒྱ༔
དགུ་པ་ཐེག་པ་རིམ་དགུའི་རྒྱ༔ བཅུ་པ་ཁྲོ་རྒྱལ་བཅུ་ཡི་རྒྱ༔ ཁྱོད་ལ་རྒྱ་བཅུ་བཅིངས་ཏེ་གདབ༔

རི་རབ་བརྗིད་པས་སྟེང་ནས་མནན༔ དཔའ་བོའི་བྲོ་ར་བྱས་ཏེ་བརྡུངས༔ བསྐལ་པ་བྱེ་སྙེད་མཐའ་རུ་མནན༔ ཨོྃ་ལཾ་ཧཱུྃ་ལཾ་སཏྭཾ་བྷ་ཡ་ནན༔
འབྱུང་བཞི་རི་རབ་དང་བཅས་པའི་སྟེང་དུ་ཁྲོ་རྒྱལ་འཁོར་བཅས་བཞུགས་པར་བསམས་ལ། མཆེད་ལྕམ་རྣམས་སྲིན་ལག་ལུ་གུ་རྒྱུད་དུ་སྦྲེལ་ཏེ་ལས་བཞིའི་བྲོ་གཞན་ནས་འབྱུང་བ་ལྟར་རམ། བསྡུ་ན་ལས་བྱང་ནས་འབྱུང་བའི་བྲོ་བརྡུང་ཧཱུྃ་བཞིའི་སྔགས་བརྗོད་དོ། གཉིས་པ་སྒོ་བྱང་ཕྱི་ནང་གཉིས་ལས། ཕྱིའི་སྒོ་གོང་དུ་ར་ཡི་སོག་པའམ་རོ་རས་ལ་སོགས་པར་དབང་ཆེན་རྟ་མགྲིན་ཡབ་ཡུམ་ལ་བྱ་ཁྱུང་སྡེ་ལྔས་བསྐོར་བ་སྙིང་པོ་འདོད་གསོལ་བྲིས་པ་དང་སྐྱེར་ཕུར་ལ་སྙིང་པོ་བྲིས་ཏེ་རྒྱབ་ཏུ་བཏགས་པ་བཀོད། དམར་གཏོར་དང་མཆོད་ཡོན་སོགས་བཤམས་ལ། རྃ་ཡྃ་ཁྃ༔
སྟོང་པའི་ངང་ལས་ཨཱཿལས་བྷནྡྷའི་སྣོད་དུ་མཆོད་ལྷ་དངོས་པོའི་འདོད་ཡོན་གྱི་རྣམ་པ་མ་ཚང་བ་མེད་པར་འཆར་བས་ནམ་མཁའ་གང་བར་གཏོར་སྣོད་བྷནྡྷ་འབར་བར་གཏོར་རྫས་ཨོྃ་ཨཱཿཧཱུྃ་ཞུ་བ་ལས་འདོད་ཡོན་ཕུང་པོ་ཟད་མི་ཤེས་པའི་ལོངས་སྤྱོད་ཀྱི་གཏེར་དུ་གྱུར༔ ཨོྃ་ཨཱཿཧཱུྃ༔ ལན་གསུམ་གྱིས་བྱིན་གྱིས་བརླབས། སོ་སོའི་ལས་སྔགས་ཀྱིས་བསང༌། ཨོྃ་ཧྱ་གྷྲྀ་ཝ་ཧཱུྃ་ཕཊ྄ཿ སྭ་བྷཱ་ཝ ས་སྦྱང༌། སྟོང་པའི་ངང་ལས་དབང་ཆེན་རྟ་མཆོག་པདྨ་ཧེ་རུ་ཀ་སྐུ་མདོག་དམར་ནག་ཞལ་གཅིག་ཕྱག་གཉིས་ཕྱག་གཡས་རྡོ་རྗེ་ནམ་མཁར་གདེང་ཞིང་གཡོན་པས་ལྕགས་སྒྲོག་ཐུགས་དཀར་འཛིན་པ། དབུ་སྐྲ་དམར་སེར་གྱི་གསེབ་ནས་རྟ་སྐད་འཚེར་བས་སྣང་སྲིད་ལྷ་སྲིན་སྡེ་བརྒྱད་དབང་དུ་སྡུད་ཅིང་ཞལ་གདངས་ཤིང་ལྗགས་འདྲིལ་བས་ཕུང་འདྲེ་དམ་སྲི་རྒྱལ་འགོང་གི་སྙིང་ཁྲག་གསོལ་བ། ཞབས་གྱད་ཀྱི་དོར་སྟབས་ཀྱིས་དམ་སྲི་ཕོ་མོ་མནན་ཅིང༌། ཡུམ་ཕག་མོ་གྲི་ཐོད་འཛིན་པ་མགུལ་ནས་འཁྱུད་པ།
འཇིགས་བྱེད་བྱ་ཁྱུང་རིགས་ལྔས་དབུར་བརྒྱན་ཅིང༌། ས་བདག་ཀླུ་གཉན་ཟིལ་གྱིས་གནོན་པ། སྐུ་ལ་དུར་ཁྲོད་ཆས་ཀྱིས་བརྒྱན་ཅིང་མེ་དཔུང་འབར་བའི་ཀློང་ན་འགྱིངས་པའི་གནས་གསུམ་ཨོྃ་ཨཱཿཧཱུྃ་གིས་མཚན་པ་ལས་འོད་འཕྲོས་རང་འདྲའི་ཡེ་ཤེས་པ་བཛྲ་ས་མཱ་ཛཿ ཛཿཧཱུྃ་བཾ་ཧོཿ ཨོྃ་ཧྲཱིཿཔདྨ་ཀྲོ་ཏ་ཧྱ་གྷྲྀ་བ་ཧཱུྃ༔ ལན་བདུན། ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་པྲ་ཏཱིཙྪ་སྭཱ་ཧཱ༔ སོགས་ཀྱིས་མཆོད། ཨོྃ་བཛྲ་ཀྲོ་ཏ་ཧྱ་གྷྲྀ་ཝ་ཨི་དཾ་བ་ལིངྟ་ཁ་ཁ་ཁཱ་ཧི་ཁཱ་ཧི༔ ལན་གསུམ་གྱིས་གཏོར་མ་ཕུལ།
ཧཱུྃ༔ དཔལ་ཆེན་པདྨ་དབང་གི་ལྷ༔ ཆེ་མཆོག་ཡོངས་འདུས་གཙོ་བོ་ཆེ༔ ལས་ཀྱི་ཁྲོ་བོ་མི་བཟད་པ༔ བདུད་བཞིའི་དཔུང་འཇོམས་ཁྲག་འཐུང་སྐུ༔ དམར་ནག་རྡོ་རྗེ་ལྕགས་སྒྲོག་འཛིན༔ ཞལ་གདངས་ལྗགས་འདྲིལ་སྲིད་གསུམ་གཡོ༔ རབ་འཇིགས་གྱད་ཀྱིས་དོར་སྟབས་ཚུལ༔ དབང་སྡུད་དམར་མོ་གྲི་ཐོད་འཛིན༔ འཇིགས་བྱེད་བྱ་ཁྱུང་སྡེ་ལྔས་བསྐོར༔
གསེར་མིག་ཟངས་རྭ་ལྕགས་སྡེར་བགྲད༔ ཀླུ་གཉན་ས་བདག་གཉེན་པོ་ཆེ༔ རྒྱལ་འགོང་དམ་སྲིའི་སྙིང་ཁྲག་འཐུང་༔ དབང་ཆེན་དྲེགས་པ་ཁྲོ་ཆེན་ཚོགས༔ གསེར་སྐྱེམས་གཉན་པོ་འདི་བཞེས་ལ༔ དཀྱིལ་འཁོར་བྱ་བ་མ་རྫོགས་བར༔ བར་སྒོ་སྲུང་ཞིང་གཤེགས་མཚམས་ཆོད༔ ཨོྃ་པདྨ་ཏ་ཀྲི་ཏ་ཧྱ་གྷྲྀ་ཝ་བཛྲ་ཝཱ་ར་ཧཱི་ག་རུ་ཊ་ཡཀྵ་བཛྲ་ཀྲོ་ཏ་ཧུ་ལུ་ཧུ་ལུ་ཧཱུྃ་ཕཊ྄ཿ གནོད་བྱེད་དམ་སྲི་ཨུ་ཙ་ཏ་ཡ་ཕཊ྄ཿ ཨོྃ་བཛྲ་ཀྲོ་ཏ་ཧྱ་གྷྲྀ་ཝ་ས་མ་ཡ་སཏྭཾ༔
ཞེས་ལན་གསུམ་བཟླས་ནས་མེ་ཏོག་འཐོར་ཞིང༌། ཏིཥྛ་བཛྲཿ ས་བརྟན་བཞུགས་བྱ། ཞེས་ཕྱིའི་སྒོ་སྲུང་གི་གཟུགས་ཅིང་སྒྲུབ་ཁང་སྒོ་ཡི་ཡ་ཐེམ་ལ་ཟླ་བ། མ་ཐེམ་ལ་ཉི་མ། གཡས་སུ་གཡུང་དྲུང༌། གཡོན་དུ་འཁོར་ལོ་བྲིས་ཏེ་བཀོད་ལ། ཧཱུྃ༔ སྟེང་ཕྱོགས་ཟླ་བའི་དཀྱིལ་འཁོར་ལ༔ འོག་ཏུ་ཉི་མའི་ས་གཞི་བདལ༔
གཡས་སུ་རླུང་གི་གཡུང་དྲུང་ལ༔ གཡོན་དུ་ས་ཡི་འཁོར་ལོ་སྟེ༔ འབྱུང་བའི་ཁ་སྦྱོར་སྲུང་བའི་གུར༔ སུ་ཡང་བགྲོད་པར་མི་ནུས་སོ༔ དམ་སྲི་འབྱུང་པོ་མཚམས་ཆོད་ཅིག༔ དེ་ནས་ནང་སྒོའི་ཤིང་བྱང་ལ། བདུད་རྩི་འཁྱིལ་བའི་སྐུ་སྔགས་འདོད་གསོལ་སྐྱེར་ཕུར་སྔགས་ལྡན་བཅས་བཀོད་ལ། རྃ་ཡྃ་ཁྃ། སྟོང་པའི་ངང་ལས་ཨཱཿལས་བྷནྡྷའི་སྣོད་དུ་མཆོད་ལྷ་དངོས་པོ་འདོད་ཡོན་གྱི་རྣམ་པ་མ་ཚང་བ་མེད་པར་འཆར་བས་ནམ་མཁའ་གང་བ་གཏོར་སྣོད་བྷནྡྷ་འབར་བ་གཏོར་རྫས་ཨོྃ་ཨཱཿཧཱུྃ་ཞུ་བ་ལས་འདོད་ཡོན་ཕུང་པོ་ཟད་མི་ཤེས་པའི་ལོངས་སྤྱོད་ཀྱི་གཏེར་དུ་གྱུར། ཨོྃ་ཨཱཿཧཱུྃ༔
ལན་གསུམ་གྱི་བྱིན་བརླབས། སོ་སོའི་ལས་སྔགས་ཀྱིས་བསང༌། སྭ་བྷཱ་ཝ ས་སྦྱང༌། སྟོང་པའི་ངང་ལས་པད་ཉིའི་གདན་ལ་བདུད་རྩི་འཁྱིལ་བ་ལྗང་ནག་གཡས་བུམ་པ་འཁོར་ལོ་གཡོན་རྒྱ་གྲམ་ཐོགས་པ་ཡུམ་གྲི་ཐོད་འཛིན་པ་སྦྱོར་ཏེ་བཞེངས་པའི་གནས་གསུམ་དུ་ཨོྃ་ཨཱཿཧཱུྃ་གིས་མཚན་པ་ལས་འོད་ཟེར་འཕྲོས་རང་འདྲའི་ཡེ་ཤེས་པ་བཛྲ་ས་མཱ་ཛ༔ ཛཿཧཱུྃ་བཾ་ཧོཿ ཨོྃ་བཛྲ་ཀྲོ་དྷ་ཨ་མྲྀ་ཏ་ཀུནྜ་ལི་ཧཱུྃ༔ ལན་བདུན། ཨརྒྷཾ? སོགས། ཨོྃ་བཛྲ་ཀྲོ་ཏ་ཨ་མྲྀ་ཏ་ཀུནྜ་ལི་ཨི་དཾ་བྷ་ལིངྟ་ཁ་ཁ་ཁཱ་ཧི་ཁཱ་ཧི༔ ལན་གསུམ་གྱིས་གཏོར་མ་ཕུལ།
ཧཱུྃ༔ ཁྲོ་ཆེན་འབར་བ་བདུད་རྩི་འཁྱིལ༔ དཔལ་ཆེན་ལས་ཀྱི་ཧེ་རུ་ཀཿ སྔོ་སངས་ཐབས་ཤེས་ཕྱག་རྒྱ་ཡིས༔ བུམ་པ་འཁོར་ལོ་རྒྱ་གྲམ་འཛིན༔ མི་ཟད་ཟད་མེད་བདུད་རྩི་འཁྱིལ༔ དམ་ཚིག་ཡུམ་ཆེན་གྲི་ཐོད་སྦྱོར༔ ཁྲོ་བོའི་རོལ་སྟབས་སྟངས་སྟབས་བརྗིད༔ ཡེ་ཤེས་དམ་ཚིག་མཁའ་འགྲོས་བསྐོར༔ གསེར་སྐྱེམས་གཉན་པོ་འདི་བཞེས་ལ༔
ཁྱེད་ཀྱིས་སྒོ་མཚམས་འདི་སྲུང་ཞིང་༔ དངོས་གྲུབ་ཕྱི་རུ་མ་གཏོང་ཞིག༔ སྒྲུབ་པའི་བར་ཆད་ཞི་མཛད་ཅིང་༔ ལས་ཀྱི་རྟགས་རྒྱ་འདི་སྲུངས་ཤིག༔ ཨོྃ་བཛྲ་ཨ་མྲྀ་ཏ་ཀུནྜ་ལི་ཧ་རི་ནི་ས་བཾ་ཧ་ན་ཧ་ན་ཧཱུྃ་ཕཊ྄ཿ བཛྲ་རཀྵ་རཀྵ༔ ཞེས་དང་ ཏིཥྛ་བཛྲཿ ས་བརྟན་བཞུགས་བྱའོ། སྒོ་བྱང་གཉིས་མ་འཛོམས་པའམ་བསྡུ་ན་ཕྱི་སྒོའི་རྟ་མགྲིན་ཁོ་ནས་ཆོག་གོ ། སྒོ་ཐེམ་གྱི་ནང་དུ་བྲུབ་ཁུང་ཞིག་གི་ནང་དུ་ཟན་ལིང་ལ་སེང་ལྡེང་ངམ་སྐྱེར་པའི་ཕུར་བུའི་དབལ་ལ་མི་གཡོ་བའི་སྔགས་དང༌།
མགུལ་དུ་རྒྱ་ཤོག་ལ་སྒོ་འདིའི་ཡན་ཆད་སུ་ཡང་མ་འདའ་ཞིག་ཅེས་བྲིས་ཏེ་བཏགས་པས་རྒྱས་བཏབ། སྒོ་འདིའི་ཡན་ཆད་སུ་ཡང་མ་འདའ་ཞིག༔ ཅེས་བརྗོད། གསུམ་པ་གསང་མཚམས་ལ་གཉིས། མ་ཏྲཾ་བསྒྲལ་བ་དང་ཁྲོ་བཅུའི་ཕུར་གདབ་བོ། དང་པོ་ནི། ཞི་བའི་དཀྱིལ་འཁོར་དུར་ཁྲོད་མེད་པའི་རིགས་ཕལ་ཆེར་ལ་མཛད་སྲོལ་མི་འདུག་པས་འདི་བཞག་ནས་འོག་གི་ཕུར་གདབ་ལ་འཇུག་པས་ཆོག ། འོན་ཀྱང་བླ་མེད་ཡིན་ཕྱིར་དུར་ཁྲོད་གསང་བ་མཆོག་གི་དཀྱིལ་འཁོར་དུ་ལྷུན་གྱི་གྲུབ་པས་སྦྱར་ཡང་འགལ་བ་མེད་པས་རཏ་གླིང་ཐུགས་གསང་སོགས་ལས་བཤད་པ་ལྟར་དང༌། ཁྲོ་བོའི་རིགས་སོགས་དཀྱིལ་འཁོར་དུར་ཁྲོད་བཅས་པ་ལ་ངེས་པར་གལ་ཆེ་བ་ཡིན། དེ་ཡང་སློབ་དཔོན་ཆེན་པོས་མཛད་པའི་ཡང་དག་གསང་འགྲེལ་དང༌།
ཧཱུྃ་ཀ་རའི་མཉམ་སྦྱོར་དཀྱིལ་ཆོག་གོ ། ཆོ་གའི་ཆིངས་བཅུ་གཉིས་གྱིས་རྩིས་འགོས་བསྡུས་པ་སོགས་ཕྱག་ལེན་རྒྱས་བསྡུས་མང་ཡང་གཏེར་མའི་ཕྱོགས་སུ་བཀའ་བརྒྱད་བདེ་འདུས་ཉིད་ཁུངས་ཟབ་ཅིང་དོན་འདུས་པས་དེ་ལྟར་ན། དང་པོ་རང་རྒྱུད་ཀྱི་མ་ཏྲཾ་བདག་འཛིན་འཁོར་བར་འཁྱམས་པའི་ང་བདག་བསྒྲལ་བ་ནི། དཀྱིལ་འཁོར་གྱི་གཞིར་མ་ཏྲཾ་གི་གཟུགས་བརྙན་མགོ་ལྷོ་ནུབ་ཏུ་བསྟན་པ་གན་རྐྱལ་དུ་བཞག ། སྟེགས་བུའི་ཤར་ངོས་སློབ་དཔོན་ཞལ་ནུབ་ཏུ་ཕྱོགས་ཏེ་ཕྱག་ཏུ་གཡབ་དར་དྲིལ་བུ་བསྣམས་ནས་སྟོང་ཐུན་ཟུར་གསལ་ལྟར་བཤད་པའི་རྗེས་སུ་ལས་སྔགས་ ཨོྃ་བཛྲ་ཀྲོ་དྷ་ཧྱ་གྷྲྀ་ཝ་ཧུ་ལུ་ཧུ་ལུ་ཧཱུྃ་ཕཊ྄ཿ ཅེས་བརྗོད་ལ། བདག་ཉིད་ལས་ཀྱི་ཧེ་རུ་ཀ་ཁྲོ་གཏུམ་བཟོད་པར་དཀའ་བའི་གཟི་བརྗིད་བསྐལ་པའི་མེ་ལྟར་འབར་བའི་སྐུར་གྱུར་ པར་བསམ། མཉམ་བཞག་གི་རྒྱས། ཕཊ྄ཿ ཀུན་གཞི་མ་བཅོས་སྟོང་པའི་དབྱིངས༔
རིག་པ་མ་འགགས་འགྱུ་བ་ལས༔ བཟང་ངན་འཛིན་པའི་རུ་ཏྲ་བྱུང་༔ བག་ཆགས་རིམ་པར་བརྩེགས་པ་ལས༔ ང་བདག་ཉོན་མོངས་ལས་ཀྱི་རླུང་༔ ཡེ་ཤེས་སྒྲིབ་པའི་གནོད་བྱེད་ལ༔ མ་ཡེངས་དྲན་པའི་ལྕགས་ཀྱུ་ཡིས༔ ཤེས་རིག་ལྟ་བའི་ཕུར་བུས་བསྣུན༔ གཏུབ་བོ་གཅིག་ཆོད་ས་མ་ཡ༔ གཏུབས་ཤིག་ཀ་དག་ཁྲེགས་ཆོད་མཚོན༔ ང་བདག་རུ་ཏྲ་དབྱིངས་སུ་སྒྲོལ༔
མ་ནི་འཁོར་འདས་དབང་ཆེན་གཞི༔ ཏྲཾ་ནི་བརྡལ་ཁྱབ་ཆོས་སྐུའི་དལ༔ རུ་ནི་མ་བཅོས་སྤྲོས་བྲལ་དབྱིངས༔ ཏྲ་ནི་གསང་སྔགས་རྡོ་རྗེ་ཐེག༔ ཡེ་གྲོལ་ཆེན་པོའི་ཕོ་བྲང་ནས༔ ཟང་ཐལ་རྒྱ་ཡན་ཕོ་བྲང་གསལ༔ ཨོྃ་དྷརྨ་ཛྙཱ་ན་མ་ཏྲཾ་རུ་ཏྲ་པྲ་བེ་ཤ་ཡ་ཕཊ྄ཿ ཅེས་བདག་ལུས་ཡེ་ནས་གཞལ་ཡས་ཁང་དུ་གསལ༔ ལྕགས་ཀྱུའི་ཕྱག་རྒྱས་བཅིངས་ཏེ། མ་ཏྲཾ་ཀ་རུ་ཏྲ་ཛཿ
ལན་བདུན་བརྗོད། ཕཊ྄ཿ མདུན་དུ་གནམ་ལྕགས་ཀྱི་ཁང་སྒྲོམ་ནག་པོ་སྟོང་གསུམ་དང་མཉམ་པ་ལས་ཀྱི་བསད་ཁང་དེའི་དབུས་སུ་ནད་རླངས་སྔོ་དམར་ཡམ་ཡམ་འཕྲོ་བའི་རྣམ་པ་ཅན་གྱི་ནང་དུ་གནོད་བྱེད་མོ་འདྲེ་གདོན་བགེགས་སྒྲུབ་ལ་བར་དུ་གཅོད་པའི་དམ་སྲིའི་རིགས་ལུས་སྔོ་བ་ཧམ་པ་རེད་པ་ཉམ་ཐག་པའི་གཟུགས་ཅན་དུ་གསལ་བར་གྱུར༔ ན་མོཿ མཆོག་གསུམ་རྩ་གསུམ་དཀོན་མཆོག་ཐུགས་རྗེའི་བདག༔ རྒྱལ་སྲས་རིག་འཛིན་གྲུབ་ཐོབ་ཕྱག་རྒྱ་སྔགས༔ ཡི་དམ་མཁའ་འགྲོ་ཆོས་སྐྱོང་བདེན་པའི་ཚོགས༔ དེང་འདིར་དཀྱིལ་འཁོར་སྒྲུབ་ལ་བར་གཅོད་ཚོགས༔ འབྱུང་པོ་མི་མིན་གནོད་བྱེད་དམ་སྲི་དང་༔ ལོག་འདྲེན་གདོན་བགེགས་འབྱུང་པོ་མ་ལུས་རྣམས༔
སྟེང་འོག་ཕྱོགས་བཅུ་རི་རབ་གླིང་བཞིའི་སྲང་༔ བན་བོན་ལྷ་སྲུང་སྐྱབས་འོག་གར་གནས་ཀྱང་༔ རང་དབང་མེད་པར་གཟུགས་ལིང་འདི་དག་ལ༔ མྱུར་དུ་ཁུག་ཅིག་རྡོ་རྗེ་ལྕགས་ཀྱུ་མ༔ ཆོངས་ཤིག་སྡོམས་ཤིག་ལས་བྱེད་ཞགས་པ་མ༔ གཅུན་ཅིག་གཟིར་ཅིག་མཐུ་སྟོབས་ལྕགས་སྒྲོག་མ༔ མྱོས་ཤིག་གཏོར་ཅིག་ལས་བྱེད་རལ་གྲི་མ༔ རང་དབང་མེད་པར་གཟུགས་ལིང་འདི་ལ་ཁུག༔ ཨོྃ་བཛྲ་ཨཾ་ཀུ་ཤ་ཡ་ཛ་ཛཿ རཏྣ་པཱ་ཤ་ཧཱུྃ༔
པདྨ་སྥོ་ཊ་བཾ༔ ཀརྨ་གྷཎྜེ་ཧོཿ ཞེས་བཀུག་བསྒྲལ་བ་ནི། ཧཱུྃ༔ སྲས་མཆོག་བཛྲ་ཀཱི་ལ་ཡ༔ མཐིང་ནག་རབ་རྔམ་ཚྭ་ཚྭ་འཕྲོ༔ རྡོ་རྗེ་གདེང་ཞིང་ཕུར་བུ་འདེབས༔ དམ་སྲི་གནོད་བྱེད་བྱད་མ་རྣམས༔ རྡུལ་ཕྲན་བཞིན་དུ་བརླགས་པར་བྱེད༔ ཨོྃ་བཛྲ་ཀཱི་ལི་ཀཱི་ལ་ཡ་སརྦ་བིགྷྣཱན་བཾ་ཧཱུྃ་ཕཊ྄ཿ
ཅེས་བསྒྲལ་ཞིང༌། མ་ཧཱ་དྷེ་ཝ་རུ་ཏྲ་ཛ་ཛ་ཧཱུྃ༔ ཞེས་ལན་བདུན་བཟླ་ཞིང་ཐམས་ཅད་ཀྱི་ལག་གཡས་ཀྱི་སོར་མོ་གསུམ་སྦྲེང་བ་ཁ་ཊྭཱཾ་གྱི་རྒྱས་སྙིང་ཁར་བསྣུན་ཚུལ་བྱས་ལ། གཟུགས་ཕུང་ཧྲུལ་གྱིས་ཞིག༔ མ་རིག་སྒོ་ལྔའི་སྦུབས་དང་བྲལ༔ རྣམ་ཤེས་ཏྲི་ནག་པོར་གནས་པའི་ཐུགས་ཀའི་འོད་ཀྱིས་སྦྱངས་པས་ཧཱུྃ་ཡིག་དཀར་པོར་གྱུར་བདག་གི་ཐུགས་ཀར་ཐིམ་ནས་གཉིས་སུ་མེད་པར་གྱུར ་པར་བསམ་ཞིང༌། དེ་ནས་སྙིང་དབུས་སུ་དུར་ཁྲོད་མ་ལ་ཡ༔ རྩིབ་གཡས་ཤར་བསིལ་བ་ཚལ༔ མགོ་ལྷོ་ཀཱི་ལ་རྫོགས༔ རྩིབ་གཡོན་ནུབ་ལངྐ་བརྩེགས༔
གསང་གནས་བྱང་པདྨ་བརྩེགས༔ ལག་གཡོན་ཤར་ལྷོ་གསང་ཆེན་རོལ༔ ལག་གཡས་ལྷོ་ནུབ་ལྷུན་གྲུབ་གཏེར༔ རྐང་གཡས་ནུབ་བྱང་འཇིག་རྟེན་བརྩེགས་པར་གྱུར༔ རྐང་གཡོན་བྱང་ཤར་ཧེ་ཆེན་བརྡལ་བའི་དུར་ཁྲོད་གྱུར་ཅིང་ལྷ་སོ་སོའི་ཕོ་བྲང་དུ་གྱུར་པར་བསམ་ལ། ཧཱུྃ༔ རུ་ཏྲ་བསྒྲལ་བའི་གཡང་གཞི་ལ༔ དབང་ཆེན་ཕོ་བྲང་གཞི་རུ་གསལ༔ རུ་ཏྲ་བསྒྲལ་བའི་ལག་པ་གཡས༔ ཤར་ཕྱོགས་གཏུམ་དྲག་དུར་ཁྲོད་གསལ༔
རུ་ཏྲ་བསྒྲལ་བའི་ལག་པ་གཡོན༔ ལྷོ་ཕྱོགས་གད་རྒྱངས་དུར་ཁྲོད་གསལ༔ རུ་ཏྲ་བསྒྲལ་བའི་རྐང་པ་གཡོན༔ ནུབ་ཕྱོགས་ཚང་ཚིང་དུར་ཁྲོད་གསལ༔ རུ་ཏྲ་བསྒྲལ་བའི་རྐང་པ་གཡས༔ བྱང་ཕྱོགས་རབ་རྒྱུ་དུར་ཁྲོད་གསལ༔ རུ་ཏྲ་བསྒྲལ་བའི་མཚམས་བཞི་འདི༔ ཧ་ཧ་རྒོད་དང་བསིལ་བ་ཚལ༔ རྔམ་པ་སྒྲ་སྒྲོགས་ཀཱི་ལའི་གནས༔ ནང་རོལ་ཕྱི་ནང་རིམ་པ་བཞིན༔
གནས་དང་ཉེ་བའི་གནས་བརྒྱད་གསལ༔ སྙིང་དབུས་དཀྱིལ་འཁོར་གསང་བའི་དལ༔ ཡོངས་རྫོགས་གཟི་བརྗིད་མདངས་ལྡན་གསལ༔ ཨོྃ་མ་ཧཱ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཨཱཏྨ་ཀོ྅་ཧཾ༔ སློབ་དཔོན་ཤར་དུ་གནས་པས ་བྷྲཱུྃ་ཛྙཱ་ན་མཎྜལ་བྷྲཱུྃ༔ ཐུགས་ཀ་ནས་བྷྲཱུྃ་འཕྲོས་ཁོག་པ་ལ་ཐིམ་པས་ཁོག་པ་ཡེ་ཤེས་རོལ་པའི་གཞལ་ཡས་ཁང་ཆེན་པོར་གྱུར༔ ཐམས་ཅད་ཀྱི་ལག་གཡས་ཕྱི་དང་ལག་གཡོན་ནང་དུ་བྱས་པའི་ཁུ་ཚུར་དཔུང་མགོར་བསྣོལ་ཞིང༌། ཧཱུྃ༔ པྲ་བེ་ཤ་ཡ་ཕཊ྄ཿ ཅེས་ལན་བདུན་བཟླས་ནས་རྒྱ་བཀྲོལ་ཏེ།
དཀྱིལ་འཁོར་གྱི་སྒོ་ཤག་གིས་ཕྱེ་བར་གྱུར ་པར་བསམས་ལ། དེ་ནས་རྡོ་རྗེ་སློབ་དཔོན་འགྲོས་གར་གྱིས། ཧཱུྃ་ཧཱུྃ་ཧཱུྃ༔ ཧ་ཧ་ཧ༔ ཕཊ྄་ཕཊ྄་ཕཊ྄ཿ ཅེས་བརྗོད་ནས་དཀྱིལ་འཁོར་གཡས་སུ་ལན་གསུམ་བསྐོར་ནས། དཀྱིལ་འཁོར་གྱི་ནང་དུ་ཚུད་པར་གྱུར༔ ཞེས་བརྗོད་ལ་སྟེགས་བུའི་དབུས་ཀྱི་ཁྲིའུ་ཁར་སློབ་དཔོན་ཞལ་ཤར་དུ་ཕྱོགས་པར་བཞུགས་པའི་མདུན་དུ་སེང་ལྡེང་གི་ཕུར་བུ་ཙན་དན་དམར་པོས་ཁ་བསྒྱུར་ཞིང་རྩེ་མོར་མེ་ཏོག་ཕྲེང་བ་བཅིངས་པ་བཅུ་བཤམས། དཀྱིལ་འཁོར་གྱི་ཕྱོགས་མཚམས་བརྒྱད་དང་ཤར་ནུབ་རྣམས་སུ་ཕུར་གདན་བཅུ་བཀོད་ལ། རང་གི་ཐུགས་ཀ་ནས་ཧཱུྃ་ཡིག་བཅུ་སྤྲོས་ཕུར་བུ་རྣམས་ལ་ཐིམ་པ་ཡོངས་སུ་གྱུར་པ་ལས་སྟོད་ཁྲོ་བོའི་གཟུགས་ཅན་སྨད་ཕུར་བུ་འབར་བའི་རྣམ་པ་ཅན་དུ་གྱུར་ པར་བསམས་ལ།
ཐམས་ཅད་ཧཱུྃ་མཛད་ཀྱི་ཕྱག་རྒྱ་དང༌། སུམྦྷ་ན ིའི་སྔགས་ཀྱིས་ཕྱོགས་བཅུའི་བགེགས་རྣམས་བཀུག་པ་ལ་སློབ་དཔོན་གྱིས་ལག་གཡས་ཐོ་བ་དང་གཡོན་པས་ཕུར་བུ་བཟུང་ལ། ཧཱུྃ༔ སྟེང་འོག་ཕྱོགས་མཚམས་འཇིག་རྟེན་ཀུན༔ ཞེ་སྡང་རྡོ་རྗེ་བླ་ན་མེད༔ སྐུ་གསུང་ཐུགས་སྤྲུལ་སྟོབས་དང་ལྡན༔ ཏ་ཀྲིཏ་ཁྲག་འཐུང་ཁྲོ་རྒྱལ་བཅུ༔ འཇིགས་ཚུལ་རྔམ་པའི་སྟངས་སྟབས་ཀྱིས༔ གདུག་པའི་ཚོགས་རྣམས་བརླག་པར་མཛོད༔ དུར་ཁྲོད་གསང་བའི་གནས་མཆོག་འདིར༔
རང་བྱུང་ཁྲོ་རྒྱལ་ཆེན་པོ་བཅུ༔ ལོག་འདྲེན་བདུད་བགེགས་མཚམས་གཅོད་ཕྱིར༔ ཁྲོ་བཅུའི་ཕུར་པ་གདབ་པར་བྱ༔ སྟེང་གི་ཕུར་བུ་ཤར་གྱི་ཤར་ནས་བརྩམ་གཡས་སུ་རིམ་པར། ཨོཾ་བཛྲ་ཀཱི་ལི་ཀཱི་ལ་ཡ༔ མ་ཧཱ་ཀྲོ་ཏ་ཧཱུྃ་ཀ་ར་ཧཱུྃ༔ གནོད་བྱེད་འབྱུང་པོ་གརྫ་གརྫ་ཧཱུྃ་ཕཊ྄ཿ ཤར། ཨོཾ་བཛྲ་ཀཱི་ལི་ཀཱི་ལ༔ མ་ཧཱ་ཀྲོ་ཏ་བི་ཛ་ཡ་ཧཱུྃ༔
གནོད་བྱེད་འབྱུང་པོ་ཧ་ན་ཧ་ན་ཧཱུྃ་ཕཊ྄ཿ ཤར་ལྷོ། ཨོཾ་བཛྲ་ཀཱི་ལི་ཀཱི་ལ་ཡ༔ མ་ཧཱ་ཀྲོ་ཏ་ནཱི་ལ་དཎྜ་ཧཱུྃ༔ གནོད་བྱེད་འབྱུང་པོ་ད་ཧ་ད་ཧ་ཧཱུྃ་ཕཊ྄ཿ ལྷོ། ཨོཾ་བཛྲ་ཀཱི་ལི་ཀཱི་ལ་ཡ༔ མ་ཧཱ་ཀྲོ་ཏ་ཡ་མཱནྟ་ཀ་ཧཱུྃ༔ གནོད་བྱེད་འབྱུང་པོ་པ་ཙ་པ་ཙ་ཧཱུྃ་ཕཊ྄ཿ ལྷོ་ནུབ།
ཨོཾ་བཛྲ་ཀཱི་ལི་ཀཱི་ལ་ཡ༔ མ་ཧཱ་ཀྲོ་ཏ་ཨཱརྻ་ཨ་ཙ་ལེ་ཧཱུྃ༔ གནོད་བྱེད་འབྱུང་པོ་བྷནྡྷ་བྷནྡྷ་ཧཱུྃ་ཕཊ྄ཿ ནུབ། ཨོཾ་བཛྲ་ཀཱི་ལི་ཀཱི་ལ་ཡ༔ མ་ཧཱ་ཀྲོ་ཏ་ཧྱ་གྷྲི་ཝ་ཧཱུྃ༔ གནོད་བྱེད་འབྱུང་པོ་ཧུ་ལུ་ཧུ་ལུ་ཧཱུྃ་ཕཊ྄ཿ ནུབ་བྱང༌། ཨོཾ་བཛྲ་ཀཱི་ལི་ཀཱི་ལ་ཡ༔ མ་ཧཱ་ཀྲོ་ཏ་ཨ་པ་རཱ་ཛི་ཏ་ཧཱུྃ༔
གནོད་བྱེད་འབྱུང་པོ་ཏིཥྛ་ཏིཥྛ་ཧཱུྃ་ཕཊ྄ཿ བྱང༌། ཨོཾ་བཛྲ་ཀཱི་ལི་ཀཱི་ལ་ཡ༔ མ་ཧཱ་ཀྲོ་ཏ་ཨ་མྲྀ་ཏ་ཀུནྜ་ལི་ཧཱུྃ༔ གནོད་བྱེད་འབྱུང་པོ་ཚིནྡྷ་ཚིནྡྷ་ཧཱུྃ་ཕཊ྄ཿ བྱང་ཤར། ཨོཾ་བཛྲ་ཀཱི་ལི་ཀཱི་ལ་ཡ༔ མ་ཧཱ་ཀྲོ་ཏ་ཏྲཻ་ལོཀྱ་བི་ཛ་ཡ་ཧཱུྃ༔ གནོད་བྱེད་འབྱུང་པོ་བྷནྡྷ་བྷནྡྷ་ཧཱུྃ་ཕཊ྄ཿ འོག་གི་ཕུར་བུ་ནུབ་ཀྱི་མདུན་དུ།
ཨོཾ་བཛྲ་ཀཱི་ལི་ཀཱི་ལ་ཡ༔ མ་ཧཱ་ཀྲོ་ཏ་མ་ཧཱ་བཱ་ལ་ཧཱུྃ༔ གནོད་བྱེད་འབྱུང་པོ་སྥོ་ཊ་སྥོ་ཊ་ཧཱུྃ་ཕཊ྄ཿ ཅེས་འབར་བའི་སྟངས་སྟབས་དང་བཅས་སྟེང་གི་ཕུར་བུ་ཤར་གྱི་ཤར། ཤར་ནས་ཤར་ལྷོ་སོགས་རིམ་གྱིས་བྱང་ཤར་བར་གཡས་བསྐོར་དང༌། འོག་གི་ཕུར་བུའི་ནུབ་ཀྱི་ནུབ་ཏུ་གདབ་པས། བགེགས་རྣམས་ཀྱི་སྙིང་ཕུག་ནས་གཡོ་འགུལ་མེད་ཅིང་འོད་གསལ་བར་གྱུར ་པར་བསམ་ཞིང༌། ཕུར་བུ་ལས་བྱུང་བའི་འོད་ཟེར་སྲུང་བའི་འཁོར་ལོ་འཁྲིགས་པས་ཕྱོགས་མཚམས་ཐམས་ཅད་ཁྱབ་པར ་བསམ། ཞེས་དང༌། ལས་གཞུང་ནས་འབྱུང་བའི་སྲུང་འཁོར་གྱི་ཚིག་བརྗོད་ཅིང་བསྲུང་བྱ་སྲུང་བྱེད་ཐམས་ཅད་ལས་འདས་པ་ཁོ་ན་ཉིད་ཀྱི་སྲུང་འཁོར་ཡང་བྱ།
བཞི་པ་རྟེན་གྱི་དཀྱིལ་འཁོར་བཅའ་བ་ལ། ཐོག་མར་ཆག་ཆག་གདབ་པ་ནི། དུང་ཕོར་རམ་ཀ་པཱ་ལར་བདུད་རྩི་རྣམ་པ་ལྔར་སྦྱར་བའི་དྲི་བཟང་གི་ཆུས་དཀྱིལ་འཁོར་གྱི་གཞི་ལ་རྡོ་རྗེ་ཁུ་ཚུར་གྱིས་བྱང་ཤར་ནས་གཡས་བསྐོར་དུ་ཁྱབ་པར་ཁྱམས་མེད་པར་བྱུག་ཅིང༌།
ཧཱུྃ༔ དམ་ཚིག་རྡོ་རྗེ་ཡེ་ཤེས་གསང་བའི་ཆུ༔ རྣམ་དག་ཡོན་ཏན་དྲི་མ་མེད་པའི་རྫས༔ སྨོན་ལམ་དབང་གི་བྱང་ཆུབ་སེམས་བསྐྱེད་མཆོག༔ དེང་འདིར་དཀྱིལ་འཁོར་ས་གཞི་ཆག་ཆག་འདེབས༔ ཨོྃ་བཛྲ་ས་མ་ཡ་མངྒ་ལ་ཨ་མྲྀ་ཏ་ཨཱཿཧཱུྃ༔ ཧཱུྃ༔
ཀུན་རྒྱུ་རྡོ་རྗེའི་ས་གཞི་ལ༔ རང་བྱུང་རྟེན་འབྲེལ་འཆར་བའི་སྟེང་༔ གསང་བ་ཌཱ་ཀིའི་དལ་བཅག་པས༔ དབང་ཆེན་མཁའ་ཀློང་ཡངས་པར་གསལ༔ ཨོྃ་སརྦ་དྷརྨ་བྷཱུ་མི་ཧཾ༔ ཞེས་བརྗོད་ཅིང་ཞི་རོལ་བྱ། ལྔ་པ་སྟ་གོན་ལ་བཞི། བུམ་པ་ཡོ་བྱད་སློབ་མ་ལྷ་སྟ་གོན་ལ་གནས་པའོ། དེའང་སློབ་མ་ལ་དབང་བསྐུར་དང་འབྲེལ་ན་དེ་རྣམས་སྐབས་དང་སྦྱར། མ་འབྲེལ་ན་མི་དགོས་མོད།
འོན་ཀྱང་ཡོ་བྱད་སྟ་གོན་ནི་ནམ་དུའང་དགོས་པས་སྒྲུབ་རྫས་ཚང་བར་བསགས་ལ་ཐམས་ཅད་ཀྱང་ཡེ་ཤེས་ཀྱི་རྣམ་རོལ་འབའ་ཞིག་ཏུ་མོས་པས་བྱིན་གྱིས་བརླབས། ལྷ་སྟ་གོན་ནི་གཙོ་བོར་དཀྱིལ་འཁོར་བྲི་བར་གནང་བ་ཞུ་བའི་དོན་ཡིན་པས་གྲུབ་ན་ལེགས་པ་ལས་ལྷག་སྐྱོན་དུ་མི་འགྱུར་བས་དེ་ལྟར་ན། དཀྱིལ་འཁོར་བྱ་བའི་སྟེགས་བུའི་དབུས་གཙོ་བོའི་གནས་སུ་བདུད་རྩི་དྲི་བཟང་སྦྱར་བའི་ཆབ་ཀྱིས་ཐིག་ལེ་གྲུ་བཞི་འཁོར་རྣམས་ཀྱི་གནས་སུ་ཟླུམ་པོ་རེ། དེ་རྣམས་སུ་ལྷ་སྔགས། ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ་ཧྲཱིཿམཐར། ཨོྃ་ཨཱཿཧཱུྃ་ས་མ་ཡ་སཏྭཾ༔ བཏགས་པ་བརྗོད་ཅིང་མེ་ཏོག་གི་ཚོམ་བུ་གཙོ་འཁོར་དགུ་ཕྱེད་པར་བཀོད། ཕྱི་ནང་གི་མཆོད་གཏོར་བཤམ་ལ། ལས་བྱང་ལྟར་མཆོད་པ་བྱིན་བརླབས་དམ་ཚིག་པ་བསྐྱེད།
ཕྱག་མཆོད་བསྟོད་པའི་བར་དུ་སོང་ནས་ཐམས་ཅད་ཀྱིས་ཐལ་མོ་སྦྱར་ཏེ། ཧོཿ དུས་གསུམ་བླ་མ་ཡི་དམ་ལྷ༔ ཡི་དམ་རྒྱལ་བ་རྒྱ་མཚོའི་ཚོགས༔ མཁའ་འགྲོ་དམ་ཅན་མ་ལུས་དགོངས༔ དཀྱིལ་འཁོར་བཟང་པོ་ལེགས་བྲིས་ནས༔ བདག་ཅག་བསྙེན་སྒྲུབ་ལས་གཞུང་བསྲང་༔ སྟ་གོན་ལ་ནི་གནས་པར་མཛོད༔ ལན་གསུམ་བརྗོད། རྡོ་རྗེ་སློབ་དཔོན་གྱིས་སེ་གོལ་གསུམ་བྱས་ལ།
ལྷ་རྣམས་བར་སྣང་འོད་ཀྱི་དྲྭ་བར་བཞུགས་པར་ བསམ། ཚོམ་བུ་མཆོད་གཏོར་རྣམས་བསྡུའོ། འདིར་ཡང་ལས་བྱང་གི་མངོན་རྟོགས་རྒྱས་པ་མི་ལྕོགས་པ་ལྟ་བུ་ལ། སྒྲུབ་པའི་གཞིར་རང་བྱུང་ཡེ་ཤེས་ཀྱི་གཞལ་མེད་ཁང་ཆེན་པོ་ཐུགས་རྗེ་ཆེན་པོ་འཁོར་འདས་ཟིལ་གནོན་གྱི་ལྷ་ཚོགས་དྭངས་པའི་མཁའ་ལ་འཇའ་ཚོན་ཤར་བ་ལྟར་སྐད་ཅིག་གིས་གསལ་བར་གྱུར། ཅེས་གདོད་ནས་གྲུབ་པའི་སེམས་ཀྱི་དཀྱིལ་འཁོར་གསལ་བཏབ་ལ་མཆོད་བསྟོད་བྱས་པས་ཀྱང་ཆོག་གོ ། སྒྲུབ་པའི་མཐར་སློབ་མ་ལ་དབང་བསྐུར་བ་སོགས་བུམ་པ་སྟ་གོན་དགོས་པའི་རིགས་ལ་བསྡུས་པ་འདོད་ན། བུམ་པ་ལྷ་གྲངས་སམ་རྣམ་བུམ་དང་ལས་བུམ་ཙམ་འདུ་བྱ། དྲག་སྔགས་ཡུངས་ཐུན་གུ་གུལ་དུད་པས་བགེགས་བསྐྲད། བུམ་པ་ཆས་སུ་གཞུག་པའི་སྔགས་བཀའ་དགོངས་སོགས་ནས་འབྱུང་བ་ལྟར་རམ། གཙོ་བོའི་སྙིང་པོ་བརྗོད་ལ་ནང་བཅུད་མགུལ་ཆིངས་ཁ་རྒྱན་ལྡན་པ་བཀོད།
མཆོད་པ་བཤམས་ཤིང་བྱིན་གྱིས་བརླབ། བུམ་པ་བསང་སྦྱང་བྱ། སྟོང་པའི་ངང་ལས་བྷྲཱུྃ་ལས་ཕྱི་རིན་པོ་ཆེ་བུམ་པའི་རྣམ་པ་ལ་ནང་གཞལ་ཡས་ཁང་བདུད་རྩིའི་རྒྱ་མཚོ་འཁྱིལ་བའི་དབུས་སུ་ཐུགས་རྗེ་ཆེན་པོ་འཁོར་འདས་ཟིལ་གནོན་དཀྱིལ་འཁོར་གྱི་ལྷ་ཚོགས་མཚོ་རྫིང་དྭངས་པར་ཟླ་སྐར་ཤར་བ་བཞིན་སྐད་ཅིག་གིས་གསལ་བར་གྱུར༔ ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་པཱུ་ཛ་ཧོཿ ཞེས་སྔགས་ཙམ་གྱིས་མཆོད། ཕྱག་འཚལ་ཤཽ་ལོ་ཀ་གཅིག་གིས་བསྟོད། གཟུང་ཐག་བླངས་ལ། རང་གི་ཐུགས་ཀ་ནས་སྔགས་ཀྱི་འོད་ཟེར་འཕྲོས་བུམ་པའི་ལྷ་རྣམས་ལ་ཕོག༔ སྙོམས་པར་ཞུགས་པའི་བྱང་ཆུབ་ཀྱི་སེམས་ཡེ་ཤེས་བཅུད་དུ་འཁྱིལ་བར་ བསམ༔ བསྙེན་སྒྲུབ་ཀྱི་སྔགས་བཟླ།
མཐར། ཨོྃ་ཨཱཿཧཱུྃ་གིས་བདུད་རྩིའི་མཆོད་ཡོན་ཕུལ་བས་ལྷ་རྣམས་འོད་དུ་ཞུ་བ་བུམ་པའི་ཆུ་དང་རོ་གཅིག་ཏུ་གྱུར༔ ལས་བུམ་ནི། ཨ་མྲྀ་ཏ ས་བསང༌། སྭ་བྷཱ་ཝ ས་སྦྱང༌། སྟོང་པའི་ངང་ལས་རིན་པོ་ཆེ་ལས་གྲུབ་པའི་བུམ་པ་མཚན་ཉིད་ཐམས་ཅད་ཡོངས་སུ་རྫོགས་པའི་ནང་པདྨར་གནས་པའི་ཁྲོ་བོ་བདུད་རྩི་འཁྱིལ་པ་སྐུ་མདོག་ལྗང་སྔོན་ཕྱག་གཉིས་ཐལ་སྦྱར་གྱི་བར་དུ་བུམ་པ་བསྣམས་པ་ཁྲོ་བོའི་ཆས་ཐམས་ཅད་ཀྱིས་བརྒྱན་པར་གསལ་བའི་སྤྱི་བོར་ཨོྃ༔ མགྲིན་པར་ཨཱཿ ཐུགས་ཀར་ཧཱུྃ༔ དེ་ལས་འོད་ཟེར་འཕྲོས་པས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས༔ བཛྲ་ས་མཱ་ཛཿ
ཛཿཧཱུྃ་བཾ་ཧོཿ ཨརྒྷཾ? སོགས་ཀྱིས་མཆོད། ཧྃའུ༔ འཇིགས་པའི་ཧཱུྃ་སྒྲ་ངེས་སྒྲོགས་ཤིང༌། ། བགེགས་རྣམས་མ་ལུས་འཇོམས་བྱེད་པ། ། དངོས་གྲུབ་མ་ལུས་སྩོལ་བའི་ལྷ། ། བགེགས་ཀྱི་དགྲ་ལ་ཕྱག་འཚལ་བསྟོད། ཅེས་བསྟོད། རང་གི་ཐུགས་ཀ་ནས་འོད་ཟེར་འཕྲོས་པས་ཐུགས་རྒྱུད་བསྐུལ་ཏེ། སྐུ་ལུས་ལས་བདུད་རྩིའི་རྒྱུན་བབས་ཏེ་བུམ་པ་གང་བར་ མོས་ལ།
ཨོྃ་བཛྲ་ཨ་མྲྀ་ཏ་ཀུནྜ་ལི་ཧ་ན་ཧ་ན་ཧཱུྃ་ཕཊ྄ཿ ཅི་ནུས་བཟླས་མཐར་ ཁྲོ་བོ་འོད་དུ་ཞུ་སྟེ་ཆུར་ཐིམ་པས་དེའི་རྡུལ་ཕྲ་རབ་ཀྱི་གྲངས་སྙེད་པའི་ཁྲོ་བོར་གྱུར་ཏེ་ཕྲིན་ལས་མཛད་པར་ མོས་ལ། བསྡུ་ན་ལས་བུམ་དུ་བདུད་རྩི་འཁྱིལ་པ་དང་རྟེན་ལྟ་བུར་སོ་སོར་ལས་ལྷ་བསྐྱེད་ལ་སྔགས་བཟླས་པས་བྱིན་རླབས་འོད་ཞུ་དང་མཆོད་བསྟོད་བྱ། དང་པོ་དཀྱིལ་འཁོར་བསྟན་པའི་རིམ་པ་ནི། དབང་གི་ས་གཞི་འཇམ་ཞིང་ལག་མཐིལ་ལྟར་མཉམ་བྱ། ཐིག་སྐུད་དལ་གྱི་ཉིས་འགྱུར་ཚད་ཙམ་གྱིས་འདེབས་པའི་རི་མོ་དཀར་པོ་དག་ཏུ་འདོད། སྒྲུབ་པ་པོ་ནི་དཀྱིལ་འཁོར་ནུབ་ཏུ་འཁོད༔ བཀྲ་ཤིས་མཚན་ལྡན་རིག་མ་རྒྱན་ཅན་དེ། ཤར་དུ་སྡོད་ལ་ཐིག་སྐུད་སྣེ་མོ་བཏང་༔ དེ་ནས་ཐིག་སྐུད་རྡོ་རྗེ་པདྨར་མཚོན།
དང་པོ་མཁའ་ལ་ཡེ་ཤེས་དལ་ཐིག་གདབ༔ ཐིག་སྐུད་རིག་མའི་སྤྱི་བོར་ཁྲུ་གང་བཏེགས༔ ཧཱུྃ༔ གསང་བ་དབྱིངས་ཀྱི་མཁའ་ལམ་དུ༔ བདེན་གཉིས་འབྲས་བུ་སྟོན་པའི་ཕྱིར༔ རིག་པ་རྡོ་རྗེའི་ཐིག་གདབ་བོ༔ རང་བྱུང་ཡེ་ནས་ཕོ་བྲང་གསལ༔ ཨོྃ་དྷརྨ་བཛྲ་སྭ་བྷཱ་ཝ་ཧཱུྃ༔ དེ་ནས་རིག་མའི་བྲང་ལ་གཏད༔ ཤེས་རབ་ཡུམ་གྱི་བྷ་ག་རུ༔
ཐབས་ཀྱི་ཀུན་ད་སྦྲེང་བར་བསམ༔ ཧོཿ སྟོང་ཉིད་ཡེ་ཤེས་རྒྱུན་ལམ་དུ༔ ཟག་མེད་དགའ་བཞི་བསྐྱེད་པའི་ཕྱིར༔ ཟུང་འཇུག་བདེ་ཆེན་ཐིག་གདབ་བོ༔ སྣ་ཚོགས་ལྔ་ལྡན་ལྷུན་གྱིས་གྲུབ༔ ཨོྃ་པྲ་ཛྙཱ་སུ་ཁཾ་པྲ་མོ་ཏི་རི་ཧཱུྃ༔ དེ་ནས་དཀྱིལ་འཁོར་དག་ལ་གདབ༔ ཧཱུྃ༔ ལཱ་སྱེ་སྒེག་མོ་ཡིད་འོང་གར༔
དབྱངས་ཅན་མཉེན་ལྕུག་འཁྲིལ་ཞིང་ལྡེམ༔ བཀྲ་ཤིས་ལྷ་མོ་ཚེ་འཛིན་གྲོགས༔ མཁའ་དབྱིངས་པདྨའི་དཀྱིལ་འཁོར་དུ༔ ཀུན་འབྱུང་ནོར་བུའི་ཐིག་གདབ་བོ༔ ཨོྃ་བྷྲཱུྃ་ཛྙཱ་ན་སཾ་ཀྲྀ་ཏ་མཎྜལ་མུ་དྲ་དེ་བི་དྷ་ར་ཧཱུྃ་སྭཱ་ཧཱ༔ ཞེས་པས་ཆ་ཚད་ལེགས་པར་གདབ་ཅེས་པས༔ དེའང་སློབ་དཔོན་རྡོར་དྲིལ་དང་བཅས་པའི་ངང་ནས་གུང་མོས་ཐིག་སྐུད་བཟུང༌། འོག་ནས་གྱེན་དུ་གཅུས་ཏེ་སེ་གོལ་གཏོག་པ་ལ། ནུབ་ཤར་ལྷོ་བྱང་ཚངས་ཐིག་གདབ། མེ་རླུང་སྲིན་དབང་ཟུར་ཐིག་གཉིས།
མེ་དབང་རླུང་སྲིན་ཤར་ནུབ་ལོགས། ། རླུང་དབང་མེ་སྲིན་བྱང་དང་ལྷོ། ལོགས་ཏེ་ཚངས་ལོགས་རྒྱབ་འགྲོས་དང་༔ ཟུར་ལ་དེ་སྤངས་གཡས་ཁོ་ནས། འགྲོ་སྟེ་ཐིག་ཆེན་བརྒྱད་པོ་གདབ། སློབ་དཔོན་ནུབ་ནས་སྲད་བུ་བསྡུ། དེ་ནས་ཚོན་བྱིན་བརླབ་པ་ནི༔ འབྱུང་བ་རིམ་བརྩེགས་མཚོན་པའི་ཕྱིར༔ དབུས་སུ་ལྗང་གུ་ལ་ཏཱྃ་བྲིས༔ དེ་སྟེང་དམར་པོ་པཱྃ་བྲིས་ལ་བཞག །
དེ་སྟེང་དཀར་པོ་ལ་མཱྃ་བྲིས་ལ་བཞག ། དེ་སྟེང་སེར་པོ་ལ་ལཱྃ་བྲིས་ལ་བཞག ། དེ་སྟེང་སྔོན་པོ་ལ་མཱུྃ་བྲིས་ལ་བཞག ཧཱུྃ༔ འབྱུང་བ་རང་བྱུང་བསྣོལ་བརྩེགས་ཐབས༔ གསང་བ་དབྱིངས་ཀྱི་མཁའ་འགྲོ་མ༔ རང་བྱུང་རང་ཤར་དེ་བཞིན་ཏུ༔ འབྱུང་ལྔའི་བཅུད་བསྡུས་དེ་ལྟར་ཐིམ༔ ཨོྃ་རྃ་ཡྃ་ཁྃ་སུྃ་བྷྲཱུྃ༔ སླར་ཕྱོགས་སུ་བཞག་ནས།
ཨོྃ་ཧཱུྃ་ཏྲཱྃ་ཧྲཱིཿཨཱཿ ཞེས་བྲིས་ལ། ཧཱུྃ༔ ཞེ་སྡང་ང་རྒྱལ་འདོད་ཕྲག་དོག༔ གཏི་མུག་མ་སྤངས་དབྱིངས་སུ་དག༔ ཡེ་ཤེས་ལྔ་རུ་ལམ་གྱིས་ཤར༔ ཀུན་ཏུ་གནས་འགྱུར་ས་བོན་བྷྲཱུྃ༔ ཨོྃ་བྷྲཱུྃ་བི་ཤྭ་བི་ཤུདྡྷེ་ཧཾ༔ དང་པོ་ཞི་རྒྱས་དབང་དྲག་གམ། ཕྲིན་ལས་གང་དུ་འཇུག་པ་ཡི།
ས་སློང་དལ་བཅག་དྲི་བཟང་གིས༔ ཆག་ཆག་བཏབ་ནས་ཐིག་གདབ་པ༔ ཐིག་ཚད་དལ་གྱི་ཉིས་འགྱུར་ཚད༔ ཤེས་རབ་གཞི་ལ་ཐབས་ཀྱིས་གདབ༔ སློབ་དཔོན་ནུབ་ནས་ཤར་དུ་གྱུ༔ རིག་མ་ཤར་ནས་ལངས་ཏེ་བཞེངས༔ དང་པོ་ཏིང་འཛིན་རྣམ་གསུམ་གདབ༔ གཉིས་པ་དབུས་ནས་ཆ་བཞི་མཉམ༔ དབུས་མའི་ཚངས་ཐིག་ལེགས་པར་གདབ༔ ཚངས་ཐིག་བགོས་པའི་གཉིས་ཆ་མཚམས༔
གཡས་གཡོན་བྱ་རོག་རྗེས་རྣམས་བཙལ༔ དེ་ལ་གཅིག་བཏབ་ཐབས་ཤེས་གཉིས༔ བཞི་ཆ་གདབ་པ་ཚད་མེད་བཞི༔ དེ་ནས་གཉིས་གདབ་ཕར་ཕྱིན་དྲུག༔ གོ་ཆ་དང་པོ་རྣམ་ཐར་བརྒྱད༔ གཉིས་པ་སྟོང་ཉིད་བཅུ་དྲུག་པ༔ གསུམ་པ་དཔའ་བོ་ཉི་ཤུ་བཞི༔ བཞི་པ་མཁའ་འགྲོ་སུམ་ཅུ་གཉིས༔ དེས་ནི་གཞུང་གི་ཐིག་ཆེན་ཚང་༔ དེ་ནས་ས་བཅད་བགོ་བ་ནི༔
ནུབ་བྱང་སློབ་དཔོན་དག་གིས་གདབ༔ ཤར་ཕྱོགས་གསང་བའི་རིག་མས་གདབ༔ དང་པོ་ཕྱེད་གདབ་ཕྱི་མ་བསལ༔ གཉིས་པ་ཆ་བཞི་ལེགས་པར་གདབ༔ གསུམ་པ་བཞི་པ་རང་སར་བཞག༔ ལྔ་པ་དབུས་དོར་མཐའ་གཉིས་གདབ༔ དྲུག་པ་ཕྱེད་གདབ་ཕྱི་མ་བསལ༔ བདུན་པ་ཆ་བཞི་ལེགས་པར་གདབ༔ བརྒྱད་པ་དབུས་དོར་མཐའ་གཉིས་གདབ༔ དེ་ཡིས་ཐིག་ཆེན་རྩ་གཉིས་རྫོགས༔
དང་པོ་ཆ་ཆེན་ལྟ་བ་ལ༔ གཉིས་པ་པདྨ་གསུམ་འཁོར་ལོ༔ བཞི་པ་སྒོ་མཚམས་བློ་ཡིས་དཔག༔ ཚད་ནི་ཆ་ཆེན་གཅིག་ཏུ་འདོད༔ ཆོས་འཁོར་ལ་ནི་ཆ་ཕྲན་བཞི༔ གཉིས་འདས་གཉིས་དང་བཞི་འདས་བཞི༔ བསྐོར་བ་ཀློང་གུར་རི་མོ་འབྱུང་༔ ཀ་ཟུར་མུན་པ་ཆ་ཆུང་རེ༔ གླང་གུར་མུན་པ་ཆ་ཆུང་གསུམ༔ ཆ་ཆུང་བཞི་ཆ་ཁ་རྒྱན་བསྐོར༔
མུན་པའི་སྐོར་ཚད་སྒོ་ཡི་མཚམས༔ ཀ་རྒྱན་སྟེང་ནས་ཟ་ར་ཚགས༔ གྱེན་བསྐོར་སྣ་ཚོགས་རྡོ་རྗེ་འབྱུང་༔ པདྨ་རྡོ་རྭ་ཆ་ཕྲན་རེ༔ དུར་ཁྲོད་མེ་རི་ཆ་ཆེན་རེ༔ རྩིག་པ་ལྔ་ལྡན་ཆ་ཆུང་གཅིག༔ འདོད་སྣམ་དམར་པོ་ཆ་ཆུང་རེ༔ ཕ་གུ་སེར་པོ་ཆ་ཆུང་གཅིག༔ མུན་ནག་དྲྭ་དཀར་ཆ་ཆུང་གཉིས༔ ཤམ་བུ་སྔོན་པོ་ཆ་ཆུང་གཅིག༔
མདའ་ཡབ་མཆོད་རྟེན་ཆ་ཆུང་གཅིག༔ ཀ་བ་ཕྱོགས་མཚོན་ཀ་རྒྱན་མཛེས༔ ལྕམ་དང་རྡོ་རྗེ་ཕྱོགས་ཀྱི་མདོག༔ རྟ་བབས་ས་ཆུ་མེ་རླུང་བཞི༔ སེར་སྔོན་དམར་ལྗང་ཆ་ཆུང་རེ༔ ཀ་གདན་མཛེས་ཚོན་ཆ་ཆུང་རེ༔ ཆོས་འཁོར་སེར་པོ་ཆ་ཆུང་གཉིས༔ ཆར་ཁེབ་ཉི་ཟླ་ཆ་ཆུང་རེ༔ དེ་ལྟར་ཞིབ་ཏུ་རིམ་པར་གདབ༔ ཅེས་སོ།
དེ་ནས་ཚོན་གྱི་ཚོམ་བུ་དགོད་པ་ནི། དཀྱིལ་འཁོར་ནང་དབུས་ཚོམ་བུ་སྤྱན་རས་གཟིགས་རིགས་ལྔ་དང༌། ཕྱི་རིམ་དུ་སྒོ་མ་བཞི་བཅས་སོ་སོར་གདབ་བོ། དྲུག་པ་རྒྱན་འགོད་པ་ནི། དཀྱིལ་འཁོར་སྟེང་ཁྲི་རིམ་གསུམ་མམ་གཉིས་ཡོད་པའི་འོག་མར་རྡུལ་ཚོན་ནམ་རས་བྲིས་ཀྱི་དཀྱིལ་འཁོར་བཀྲམ། བདག་བསྐྱེད་མཆོད་གཏོར་ལོགས་གང་བདེར་བཞག ། སྒྲུབ་རྫས་སྤྱིར་སྐུ་གཟུགས་ཙཀླི་རྒྱུད་དམ་གཞུང་པོད། སྔགས་བྱང༌། རྡོ་རྗེ་སོགས་ཕྱག་མཚན་ཤེལ་རྡོ་བཅས་སྐུ་གསུང་ཐུགས་རྟེན་རྣམ་རྒྱལ་བུམ་པ་སྒྲུབ་པའི་གཏོར་ཆེན་སྨན་རཀ ། ཚེ་འབྲང་ཚེ་རིལ་ཚེ་ཆང་མདའ་དར་མྱང་གྲོལ་སྒྲུབ་པ་དང་འབྲེལ་ན་རིལ་བུ་བུམ་པ་སོགས་སྒྲུབ་རྫས་ཁྱད་པར་ཅན་དམིགས་བསལ་དུ་འབྱུང་བ་རྣམས་བཀོད།
ཞི་རྒྱས་དབང་དྲག་དང་བཀའ་གཏེར་སྲུང་མའི་གཏོར་མ་སྤྱི་དང་ཁྱད་པར་གཏེར་སྲུང་གཟའ་ཀླུ་བཙན་གསུམ་གཏོར་མ་དང༌། དབང་རྫས་ཚང་མ་དཀྱིལ་འཁོར་རྒྱན་རྫས་སོགས་ཅི་འབྱོར་བ་སྟེགས་བུའི་སྟེང་དུ་བཀོད། སླར་འཛབ་དབྱངས་བྱ་བའི་ཚེ་རྡོ་རྗེ་སློབ་དཔོན་གྱིས་དྲིལ་སྤོས་འཛིན་པས་ཐོག་དྲངས་རྟེན་སྒྲུབ་མཆོད་པའི་རྫས་རྣམས་ཐོགས་པའི་སེར་སྦྲེང་གིས་དཀྱིལ་འཁོར་ལ་གཡས་བསྐོར་བ་ལན་གསུམ་བྱས་ཏེ། མདུན་དུ་འཁོད་དེ་དབྱངས་དང་བཅས་པས། ཧཱུྃ༔ དུར་ཁྲོད་གསང་བ་མཆོག་གི་དཀྱིལ་འཁོར་དུ༔ ཡི་དམ་མཆོད་ཅིང་དངོས་གྲུབ་བླང་བ་དང་༔ དམ་ཅན་དགྱེས་བསྐང་དངོས་གྲུབ་བླང་བའི་ཕྱིར༔ ཀུན་ཏུ་བཟང་པོའི་མཆོད་སྤྲིན་བཀོད་པ་ནི༔ བུམ་པ་བཟང་པོ་ལྷ་ཡི་གཞལ་ཡས་ཁང་༔
དམ་རྫས་མཆོད་པའི་སྤྲིན་ཕུང་རྒྱན་དུ་ཆེ༔ སྨན་རཀ་གཏོར་བཅས་རྒྱལ་བའི་ཐུགས་དམ་བསྐང་༔ གདུགས་དང་བླ་བྲེ་རྒྱལ་མཚན་བ་དན་དང་༔ མདའ་དང་གྲི་དང་ཚོན་སྐུད་དྲྭ་བ་འབྲེལ༔ དར་ཤམ་སྨད་དཀྲིས་དུར་ཁྲོད་རྫས་མཆོག་བཀྲམ༔ མཐུན་པའི་རྫས་མཆོག་དགྱེས་པའི་དཀོར་ཆ་སོགས༔ གསང་བའི་དཀྱིལ་འཁོར་འདི་རུ་ཡོངས་རྫོགས་གསལ༔ ཞེས་དབྱངས་དང་ཞི་རོལ་བཅས་བྱ་ཞིང་སྒྲུབ་རྫས་རྣམས༔ ལས་སློབ་སོགས་ཀྱིས་ནོར་འཁྲུལ་མེད་ཅིང་བག་དྲོ་ལྷུན་ཆགས་དྭང་བ་འདྲེན་པར་བཀོད༔ དཀྱིལ་འཁོར་དབུས་སུ་བསྒྲུབ་པའི་རྫས་ཀྱི་གཙོ་བོ་ཐོད་པ་རྣམ་བུམ་མྱོང་གྲོལ་བུམ་པ་སོགས་ཁྲིའུ་ཁར་བཀོད།
གདན་ཁྲི་གོང་མར་སྐུ་གསུང་ཐུགས་རྟེན། རྒྱབ་ངོས་སུ་བྱེ་བྲག་གི་གཏོར་ཆེན་རྒྱན་སྤྲོས་ཅན་དཀྱིལ་འཁོར་གྱི་རྡོ་རྭའི་སྟེང་ཁྲོ་བཅུའི་ཕུར་པ། མཐའ་སྐོར་ཤར་དུ་མཆོད་ཡོན་ནས་བརྩམ་སྟེ་ཉེར་སྤྱོད་མཚམས་འཛིན་བཅས། ཕྱོགས་བཞིར་རལ་གྲི་བཞི། མཚམས་བཞི་མདའ་དར་མེ་ལོང་ཅན་བཞི་བཙུགས་པ་ཚོན་སྐུད་ཀྱི་དྲྭ་བས་སྦྲེལ། གཞན་ཡང་ཟུར་བཞིར་རྒྱལ་མཚན་ལོགས་བཞིར་འཕེན་དར་གྱི་དྲྭ་ཕྱེད་སོགས་སོ་སོའི་ཕྱག་ལེན་ལས་བྱུང་བ་ལྟར་མཛེས་བརྗིད་ཆགས་པ་དང༌། སྟེང་ན་དར་གྱི་གདུགས་ཕུབ། གཤམ་དུ་སྟག་གཟིག་གི་སྒབ་དཀྲིས་ཀྱིས་བསྐོར། དཀྱིལ་འཁོར་མདུན་རྒྱབ་གང་བདེར་མཆོད་གཏོར་ཁ་ཟས་བཟང་དགུས་བརྒྱན་པའི་གཡོན་དུ་ཆོས་གཏེར་སྲུང་མ་སྤྱི་དང་བྱེ་བྲག་གི་གཏོར་འབུལ་ཆད་བརྟན་རྒྱུན་བཞག་རྒྱུན་གསོའི་ཆུ་གཉིས་ཉེར་སྤྱོད་ཕྲེང་ཚར་ཕྱི་མཆོད་བརྒྱ་རྩ་སོགས་ཡོད་ན་མཐའ་སྐོར་སྟེགས་བུ་རིམ་པ་ཅན་ལ་གོ་རིམ་མ་འཛོལ་བར་བཀོད། གཞན་ཡང་ཉིན་རེ་བཞིན་འབུལ་རྒྱུའི་ཆོས་སྐྱོང་གི་གཏོར་སྤུངས་ཆད་མདོ་བརྟན་མ་ཚོགས་ཀྱི་ཡོ་བྱེད་ཀྱིས་མཚོན་ཕྲིན་ལས་ལ་དགོས་པ་རྣམས་དང༌།
དཀྱིལ་འཁོར་བྱང་ཕྱོགས་སུ་ལྕགས་སྣོད་དུ་ཉུལ་ལེའི་ལིངྒ་དང་ལས་ཕུར་ཕུར་སྟེགས་བཅས་ཡུངས་དཀར་སོགས་ཐུན་རྫས་རྣམས་ཀྱང་འདུ་བྱ། སློབ་དཔོན་གྱི་མདུན་གཡོན་ནས་བརྩམས་ཏེ་ནང་མཆོད། རྡོར་དྲིལ། ལས་བུམ། ཌཱ་མ་རུ། མེ་ཏོག་སྣོད་རྣམས་བཞག ། མཆོད་པ་རྣམས་ལ་སྤྱི་ཁྱབ་ཏུ། བླ་མེད་མཆོག་གི་མཆོད་པ་དམ་པ་ནི། ཡེ་ཤེས་ལྔ་ཡི་འོད་ཟེར་རྣམ་པར་འཕྲོས། ། འདོད་པའི་ཡོན་ཏན་ལྔ་ཡིས་རབ་བརྒྱན་ཏེ། །
དམ་ཚིག་བཞིན་ལས་ཅི་བདེར་བཞེས་སུ་གསོལ། ། ན་མ་སརྦ་ཏ་ཐཱ་ག་ཏ་བྷྱོ? ཞེས་ནམ་མཁའ་མཛོད་ཀྱི་སྔགས་རྒྱས་མཁའ་ཁྱབ་ཏུ་སྤེལ་བར་བྱའོ། བདུན་པ་ཚོགས་སྒྲུབ་ཀྱི་ལས་ལ་འཇུག་རུང་གི་བྱ་བ་སྒྲུབ་པ་པོ་རྣམས་མངའ་གསོལ་ཞིང་གནས་སུ་དགོད་པ་ནི། ལས་ཀྱི་རྡོ་རྗེའི་ཐོད་ཆང་ཡར་བཟེད་ནས་ཚིག་གིས་བསྟུན་སོ་སོ་ལ་དྲང་བ་སོགས་ལག་ལེན་ལྟར་བྱས་ལ། རྒྱལ་ཐེབས་ཀྱིས་སྟོང་ཐུན་ཟུར་གསལ་ལྟར་སྔོན་དུ་འགྲོ་བས་དབྱངས་བོར་ལེན་གྱིས། ཧཱུྃ༔ སངས་རྒྱས་གདུང་འཚོབ་རྡོ་རྗེ་རྒྱལ་པོ་འདི༔ སྐུ་གསུང་ཐུགས་དང་ཡོན་ཏན་ཕྲིན་ལས་རྫོགས༔ དུག་ལྔ་རྩད་གཅོད་དངོས་གྲུབ་ཀུན་འབྱུང་གནས༔ སྟོན་པའི་སྒྲོན་མེར་མངའ་གསོལ་དགྱེས་པར་བཞུགས༔
ཞེས་དང་རྒྱལ་ཚབ་ལ༔ ཧཱུྃ༔ བླ་མའི་གདུང་འཚོབ་སྐུ་གསུང་ཐུགས་ཀྱི་སྲས༔ དམ་ཆོས་ཆར་འབེབས་ཚེ་དང་དངོས་གྲུབ་སྤེལ༔ དབང་བསྐུར་ཕྲིན་ལས་རྣམ་བཞི་མཐར་ཕྱིན་པ༔ རྒྱལ་ཚབ་སྟོན་པར་མངའ་གསོལ་དགྱེས་པར་བཞུགས༔ ཡུམ་ལ༔ གཉིས་མེད་བདེ་སྐྱེད་མཚན་ཉིད་རབ་ཏུ་བཟང་༔ ཀུན་བཟང་ཡུམ་དུ་མངའ་གསོལ་དགྱེས་པར་བཞུགས༔ རྡོ་རྗེ་ལས་སར༔
ཕྲིན་ལས་གཞུང་བསྲང་བསྙེན་སྒྲུབ་མཐར་ཕྱིན་མཛད༔ རྡོ་རྗེ་ཀརྨ་མངའ་གསོལ་དགྱེས་པར་བཞུགས༔ གིང་ལ༔ བར་གཅོད་བགེགས་བསྒྲལ་གཟུགས་ཕུང་ལྷ་ལ་སྟོབ༔ རྡོ་རྗེ་གིང་མཆོག་མངའ་གསོལ་དགྱེས་པར་བཞུགས༔
མཚམས་པར༔ ཕྱི་ནང་མཚམས་གཅོད་བར་ཆད་ཐམས་ཅད་སྲུངས༔ རྡོ་རྗེ་མཚམས་པར་མངའ་གསོལ་དགྱེས་པར་བཞུགས༔ སྤྱན་པ༔ དངོས་གྲུབ་བགེགས་གཉིས་དུས་དང་དྲོད་ཚད་མཁྱེན༔
རྡོ་རྗེ་སྤྱན་པ་མངའ་གསོལ་དགྱེས་པར་བཞུགས༔ དུས་མཚམས་པར༔ ཕྲིན་ལས་སྐབས་སྦྱོར་དུས་འཛིན་ནམ་ཚོད་མཁས༔ རྡོ་རྗེ་དུས་མཚམས་མངའ་གསོལ་དགྱེས་པར་བཞུགས༔ ཕྱག་ཚང་པར༔ ཕུད་གཙང་གཡོས་མཁས་ཕྱི་ནང་བྱ་བྱེད་མཁས༔ རྡོ་རྗེ་ཕྱག་ཚང་མངའ་གསོལ་དགྱེས་པར་བཞུགས༔ བྱིན་པོར༔ གསལ་དག་ཛཔ྄་མཁས་དད་ལྡན་བརྩོན་པར་བཞུགས༔ གསེར་ཕྲེང་མཆེད་ལྕམ་མངའ་གསོལ་དགྱེས་པར་བཞུགས༔
རྡུལ་ཕྱགས་པ་ལ༔ ཀུན་གྱི་བཀའ་སྒྲུབ་ཕྱི་ཡི་ཉུལ་ལེ་སྐྲོད༔ རྡུལ་ཕྱགས་སྐྱེས་བུ་མངའ་གསོལ་དགྱེས་པར་བཞུགས༔ ཞེས་སོ་སོར་མངའ་གསོལ་ཞིང་རང་གྲལ་དུ་འཁོད་པ་ལས་ནམ་ཡང་མ་འཁྲུགས་པར་བྱའོ། རྡོ་རྗེ་སློབ་དཔོན་གྱིས་ཞལ་བཀོད་གདབ་པ་ནི༔ ཧཱུྃ༔ ཡང་གསང་སྒྲུབ་པའི་དཀྱིལ་འཁོར་གཉན་པོ་འདིར༔ རྡོ་རྗེ་སློབ་དཔོན་རྒྱལ་ཚབ་གཟུངས་མ་དང་༔ རྡོ་རྗེ་ཀརྨ་གིང་མཆོག་མཚམས་པ་དང་༔ སྤྱན་མ་ཕྱག་ཚང་རྡོ་རྗེ་རྡུལ་ཕྱགས་པ༔
རྡོ་རྗེ་གསེར་ཕྲེང་ལ་སོགས་མཆེད་དང་ལྕམ༔ རང་རང་གྲལ་བཞུགས་བསྐྱེད་རྫོགས་ཏིང་འཛིན་གྱིས༔ ཚེ་གཅིག་ལུས་གཅིག་སངས་རྒྱས་བྱ་བ་ཡི༔ བྱང་ཆུབ་སྒྲུབ་ལ་གསང་བའི་ལམ་མཆོག་འདིར༔ སྔོན་སྦྱངས་ཚོགས་བསགས་འབྲས་བུ་དུས་འདིར་སྨིན༔ ད་རེས་སྒྲུབ་མཆོག་འདིར་བཞུགས་སྐལ་པ་བཟང་༔ ཚེ་འདི་བློས་ཐོང་སྒྲུབ་ལ་སྙིང་རུས་བསྐྱེད༔ མཆོག་ཐུན་དངོས་གྲུབ་འབྱུང་ངོ་ཨེ་མ་ཧོཿ ཞི་ཁྲོའི་རིགས་སོགས་ལ་དེའི་རྗེས་འབྲེལ་དུ་ཆས་སུ་ཞུགས་ཤིང་རྟགས་གདབ་དགོས་པས་ཆས་རྣམས་ལས་རྡོར་སོགས་ཀྱིས་ཐོགས། རྒྱལ་ཚབ་པས་གཏོང་ཐུན་སྔོན་དུ་འགྲོ་བའི་དབྱངས་བོར་ལེན་ཚུལ་གྱིས་ཞི་ཆས་ལ༔
ཧྲཱིཿ རྣལ་འབྱོར་དབང་ཕྱུག་འབྲས་བུའི་ལམ་ཞུགས་པ༔ རྟགས་ཀྱི་ཕྱག་རྒྱ་བདེར་གཤེགས་དངོས་སུ་གསལ༔ དབུ་རྒྱན་ཅོད་པན་ཕྲེང་བ་དང་༔ དོ་ཤལ་དཔུང་རྒྱན་སེ་མོ་དོ༔ སྟོད་གཡོགས་སྨད་དཀྲིས་ཤམ་བུར་ལྡན༔ ཕྱག་གདུབ་ཞབས་གདུབ་རབ་ཏུ་སྤྲས༔ དྲི་མཆོག་ངད་ལྡན་བརྒྱན་པ་པོ༔ འདོད་ཡོན་མ་སྤངས་རང་གྲོལ་རྒྱན་དུ་བཞེས༔ ཁྲོ་ཆས་ལ༔
ཧཱུྃ༔ དོན་དམ་སྤྲོས་མེད་སྒྱུ་མའི་ཁོང་གསེང་ནས༔ ཡེ་ཤེས་ལྔ་ལྡན་ཐོད་པའི་དབུ་རྒྱན་གསོལ༔ འཁོར་བ་མ་སྤངས་མི་ལྤགས་གཡང་གཞི་གསོལ༔ སྐྱེ་འཆི་རྩད་གཅོད་ཐལ་ཆེན་ཚོམ་བུ་གསོལ༔ སྐུ་གསུམ་ལྷུན་གྲུབ་ཐོད་ཕྲེང་ཚར་གསུམ་གསོལ༔ ཅིས་ཀྱང་མི་ཤིགས་རྡོ་རྗེའི་གོ་ཁྲབ་གསོལ༔ མ་རིག་ནགས་སྲེག་ཡེ་ཤེས་མེ་དཔུང་གསོལ༔ ཞིང་བཅུ་ཡོངས་སྒྲོལ་དཔལ་གྱི་ཆས་བཅུ་འདི༔ དབང་ཕྱུག་ཆེན་པོའི་སྐུ་ལ་རྒྱན་དུ་བཞེས༔
ཞེས་རྗེས་ཟློས་དང་བཅས་ཚིག་དང་བསྟུན་ནས་དཔལ་གྱི་ཆས་རྣམས་ལས་ཀྱི་རྡོ་རྗེས་རྒྱལ་ཚབ་པར་རིམ་པར་ཕུལ་ལ་རྡོ་རྗེ་སློབ་དཔོན་སོགས་ཐམས་ཅད་ཀྱི་གནས་སོ་སོར་བགོ་ཞིང་རྒྱན་པའི་ཚུལ་བྱའོ། བརྒྱད་པ་བརྡ་སྦྱར་བ་ལ། བརྡ་སྒོ་དབྱེ་ཞིང་བརྡ་ཕྱག་འཚལ་བ་ནི༔ ཧཱུྃ༔ སྐྱེ་མེད་ཀ་དག་ཞལ་མཇལ་ཕྱིར༔ མ་རིག་རྨོངས་པའི་འཐིབ་སྒོ་བཅད༔ ཟང་ཐལ་རིག་པའི་འཆར་སྒོ་ཕྱེས༔ གསལ་སྟོང་དེ་བཞིན་ཕྱག་འཚལ་ལོ༔ གཉིས་འཛིན་མཉམ་པ་ཉིད་དུ་བཤགས༔ འཁོར་འདས་རོ་གཅིག་ལྟ་བས་མཆོད༔
བླ་མེད་ཡེ་གྲོལ་ཆེན་པོར་བསྟོད༔ ཨོཾ་ན་མོ་པཱུ་རུ་ཤ་ཡ་བཛྲ་ཨ་ཏི་པུ་ཧོ་ཛྙཱ་ན་ཤུདྡྷེ་ཧཱུྃ༔ ཤིན་ཏུ་བསྡུ་ན་གདོད་ནས་རང་བྱུང་ལྷུན་གྱིས་གྲུབ་པའི་དཀྱིལ་འཁོར་མཇལ་བའི་སྒོ་གློ་བུར་འཁྲུལ་པའི་དྲི་མས་བཅད་པ་རིག་པ་ཡེ་ཤེས་ཀྱི་བརྡ་མཇལ་བས་ལྷག་གེ་ཕྱེ་བར་བསམས་ལ། བྷྲཱུྃ་པྲ་བེ་ཤ་ཡ་ཕཊ྄ཿ ཅེས་བརྡ་སྒོ་དབྱེ། རང་སྣང་ཡེ་ཤེས་ཀྱི་དཀྱིལ་འཁོར་ཅི་ལྟར་ཤར་ཡང་རང་རིག་ལས་གུད་དུ་མེད་པའི་གནས་ལུགས་ཆུ་ལ་ཆུ་བཞག་པ་ལྟ་བུར་རྟོགས་པས། ཨ་ཏི་པུ་ཧོཿ པྲ་ཏཱིཙྪ་ཧོཿ ཞེས་བརྡ་ཕྱག་འཚལ་བ་ཙམ་གྱིས་ཀྱང་གྲུབ་བོ། དགུ་པ་བསྲེ་བསྣན་བྱ་བ་ནི།
སྐབས་འདིར་དབང་མ་ཐོབ་པའི་མཆེད་གསར་བུ་རྣམས་དཀྱིལ་འཁོར་བྱང་ཤར་ལྟ་བུ་ལོགས་སུ་ཕྱེ། སློབ་དཔོན་གྱི་མདུན་རྡོར་དྲིལ་བདུད་རྩི་ཡུངས་ཐུན་སོགས་བཀོད་ནས། ལས་བྱང་བདུད་རྩི་བྱིན་རླབས་སྔོན་དུ་འགྲོ་བས། སྨན་མཆོད་ཁཱ་ཧི་བཅས་བྱ། སློབ་དཔོན་གྱིས། བདག་ཉིད་ལས་ཀྱི་དཔལ་ཆེན་ཧེ་རུ་ཀར་གསལ་བའི་ཐུགས་ཀ་ནས་ཡ་ལས་ལྕགས་ཀྱི་སྡིག་པ་མགོ་དགུ་རྭ་བཅོ་བརྒྱད་པ་འཕྲོས༔ དེ་ལས་ཡེ་ཤེས་ཀྱི་མེ་འབར་བས་སློབ་བུའི་སྡིག་སྒྲིབ་ཐམས་ཅད་སྲེག་པར་གྱུར༔ པར་བསམ་ཞིང༌། ཨོྃ་ཨཱཿཧཱུྃ་བཛྲ་ཡཀྵ་ཀྲོ་དྷ་ཧ་ན་ཧ་ན་ཧཱུྃ་ཕཊ྄ཿ ཅེས་བཟླ་ཞིང་ཡུངས་ཐུན་གྱིས་བྲབ།
ལས་བྱང་ལྟར་བཀའ་སྒོ་བགེགས་བསྐྲད་བརྗོད། དྲག་སྔགས་ཡུངས་ཐུན་གུ་གུལ་དུད་པ་རོལ་མོ་སོགས་འཚམ་རྔམ་གྱིས་བགེགས་བསྐྲད་གསར་བུ་རྣམས་ཀྱི་རྒྱུད་སྦྱང་བའི་ཕྱིར་རྗེས་ཟློས་བྱར་གཞུག་སྟེ། རྡོ་རྗེ་སློབ་དཔོན་སངས་རྒྱས་དཔལ། ། དུས་གསུམ་བཞུགས་ལ་ཕྱག་འཚལ་ལོ། ། མཆོག་གསུམ་བརྟེན་པའི་ཞིང་ས་ལ། ། གཉིས་མེད་ཡིད་ཀྱིས་སྐྱབས་སུ་མཆི། ། དངོས་འབྱོར་ཡིད་ཀྱིས་རྣམ་སྤྲུལ་པའི། ། དག་པའི་མཆོད་པ་བཞེས་སུ་གསོལ། ། དངོས་གྲུབ་ཆུ་བོ་གཅོད་པའི་བགེགས། ། ཉེས་བྱས་མ་ལུས་བཤགས་པར་བགྱི། །
ཕྱོགས་བཅུ་འཁོར་གསུམ་དག་པའི་ཆོས། ། མ་ཆགས་སྤྱོད་ལ་རྗེས་ཡི་རང༌། ། དག་པའི་མཐའ་བཞི་དྲི་མ་མེད། ། རྫོགས་པའི་བྱང་ཆུབ་སེམས་བསྐྱེད་དོ། ། བདེ་གཤེགས་བྱང་ཆུབ་སེམས་དཔའ་ལ། ། དག་པ་གསུམ་གྱི་ལུས་འབུལ་ལོ། ཚེ་རབས་བགྲང་བའི་ལས་རྣམས་ཀུན། ། བསྡུས་ཏེ་བྱང་ཆུབ་ཆེན་པོར་བསྔོ། ། སྙིང་གར་ཡེ་ཤེས་སེམས་དཔའ་ཚོན་གང་བ་རེ་ཡོད་པར་བསྒོམ༔ བྱིན་གྱིས་བརླབས་པའི་བདུད་རྩི་རྡོ་རྗེའི་ལྕེ་ཐོག་ཏུ་ལན་གསུམ་བཞག་ནས།
ཧཱུྃ༔ ཇི་སྙེད་སངས་རྒྱས་ཐམས་ཅད་དང་༔ བྱང་ཆུབ་སེམས་དང་རྡོ་རྗེ་འཛིན༔ དེ་བཞིན་སྒྲུབ་པའི་རྣལ་འབྱོར་པ༔ དེ་དག་ལ་ནི་སྙིང་རིང་ན༔ རྡོ་རྗེ་ཡཀྴ་གནོད་སྦྱིན་གྱིས༔ ཁྱོད་ཀྱི་སྙིང་ལ་ཞུགས་ཏེ་འཐུང་༔ སྙིང་ལ་ཡང་དག་གནས་པའོ༔ འདི་ནི་སེམས་ཅན་དམྱལ་བའི་ཆུ༔ དམ་ཚིག་ཉམས་ན་སྲེག་པར་བྱེད༔
དམ་ཚིག་བསྲུངས་ན་དངོས་གྲུབ་ནི༔ རྡོ་རྗེ་བདུད་རྩིའི་ཆུ་འདིས་འགྲུབ༔ ཅེས་བདུད་རྩི་བྱིན་པས་སློབ་མས་ཀྱང༌། ཨི་དནྟེ་ན་ར་ཀན་ས་མ་ཡ་ཡཀྵ་ཧཱུྃ༔ ཞེས་མྱོང་ལ་སྙིང་གའི་ཡེ་ཤེས་སེམས་དཔའ་ལ་ཐིམ་ནས་དབྱེར་མེད་དུ་གྱུར་པར་བསམ་མོ། འདྲེས་གྲལ་བསྣན་པའི་རྒྱལ་ཚབ་པས་བདུད་རྩི་གཡོན་སྐོར་དུ་གསར་རྙིང་ཐམས་ཅད་ལ་བྲན་ཞིང༌། གཙོ་སྔགས་ཛཔ྄་དབྱངས་ལན་གསུམ་མཇུག་ཏུ་འཇམ་རོལ་དང་བཅས་པས་བདུད་རྩི་མྱོང་ནས་ཐམས་ཅད་ཀྱིས། ཨོྃ༔ དཔལ་ལྡན་སངས་རྒྱས་སྐུ་འཆང་བ༔ རྡོ་རྗེ་མི་ཕྱེད་སྐུ་དང་ལྡན༔
དེང་བདག་སངས་རྒྱས་ཐམས་ཅད་ཀྱི༔ རྡོ་རྗེ་སྐུ་ཡི་དངོས་གྲུབ་སྩོལ༔ ཨོྃ་སརྦ་ཏ་ཐཱ་ག་ཏ་ཀཱ་ཡ་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ༔ ཨཱཿ དཔལ་ལྡན་སངས་རྒྱས་གསུང་འཆང་བ༔ རྡོ་རྗེ་མི་ཕྱེད་གསུང་དང་ལྡན༔ དེང་བདག་སངས་རྒྱས་ཐམས་ཅད་ཀྱི༔ རྡོ་རྗེ་གསུང་གི་དངོས་གྲུབ་སྩོལ༔ ཨཱ་སརྦ་ཏ་ཐཱ་ག་ཏ་ཝཱཀྐ་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ༔ ཧཱུྃ༔
དཔལ་ལྡན་སངས་རྒྱས་ཐུགས་འཆང་བ༔ རྡོ་རྗེ་མི་ཕྱེད་ཐུགས་དང་ལྡན༔ དེང་བདག་སངས་རྒྱས་ཐམས་ཅད་ཀྱི༔ རྡོ་རྗེ་ཐུགས་ཀྱི་དངོས་གྲུབ་སྩོལ༔ ཧཱུྃ༔ སརྦ་ཏ་ཐཱ་ག་ཏ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ༔ ཞེས་དང་སློབ་དཔོན་གྱིས། དེང་ཕྱིན་ཆད་མཆེད་གསར་རྙིང་ཐམས་ཅད་སྐལ་པ་མཉམ་ཞིང་དམ་ཚིག་གཅིག་ཏུ་འདུས་པ་ཡིན་པས་དམ་ཚིག་གཞུང་བཞིན་དུ་བསྲུང་བར་གྱིས་ཤིག༔ ཅེས་བསྒོ། ཐམས་ཅད་ཀྱི་ཕྱག་ཐལ་སྦྱར་གྱི་བར་མེ་ཏོག་བཟུང་ནས༔
སྐུ་གསུང་ཐུགས་ཀྱི་རྡོ་རྗེ་སློབ་དཔོན་དང་༔ དམ་ཚིག་འབྲེལ་བའི་མཆེད་དང་ལྕམ་དྲལ་གྱིས༔ སྒྲུབ་མཆོག་རྣམས་སུ་བྱིན་གྱིས་བརླབས་པ་ཡི༔ བཀའ་དྲིན་རྗེས་སུ་དྲན་ཕྱིར་གཏང་རག་གཏོང་༔ ཞེས་དྲིན་ལན་གྱི་མེ་ཏོག་འཐོར། དེ་ནས་རྡོ་རྗེའི་གྲལ་དུ་བཞག་པ་ནི། མཆེད་གསར་པ་རྣམས་རང་རང་གྲལ་དུ་འཁོད་ནས། ཕྱག་ཐལ་སྦྱར་བར་མེ་ཏོག་བཟུང་ལ། རྩ་བ་སྐུ་གསུང་ཐུགས་ཀྱི་དམ་ཚིག་དང་༔ བསྙེན་སྒྲུབ་རྣམ་བཞི་བསྟན་ཅིང་བསྒྲུབ་པ་དང་༔
ཡི་དམ་ལྷ་ཚོགས་འཛབ་བསྙེན་བགྲང་བའི་ཕྱིར༔ དམ་ཚིག་རྡོ་རྗེའི་གྲལ་དུ་མཆིས་པར་གནང་༔ ཞེས་བརྗོད་ཅིང་མཆེད་གསར་པ་རྣམས་རང་གྲལ་དུ་འཁོད། རྡོ་རྗེ་སློབ་དཔོན་གྱིས། ཧཱུྃ༔ རྡོ་རྗེ་འདུ་འབྲལ་མེད་པའི་གཟུང་ཐག་ལ༔ དམ་ཚིག་སྲོག་གིས་བསྡུས་པའི་མཆེད་དང་ལྕམ༔ སྐུ་གསུང་ཐུགས་ཀྱི་དངོས་གྲུབ་འཐོབ་བྱའི་ཕྱིར༔ ཐམས་ཅད་དཀྱིལ་འཁོར་གཅིག་ཏུ་འགྲུབ་པར་ཤོག༔ ཅེས་བརྗོད་དེ་དམ་ཚིག་གི་བསླབ་བྱ་རྒྱས་པར་བྱ།
དེ་ནས་ཐམས་ཅད་ལྷའི་ང་རྒྱལ་དང་ལྡན་པས། ཨོྃ་མ་ཧཱ་བཛྲ་ཧཱུྃ༔ ཞེས་རྡོ་རྗེ་ཐུགས་ཀར་གསོར་བ་དང༌། ཨོྃ་བཛྲ་གྷཎྜེ་ཧཱུྃ༔ ཞེས་དྲིལ་བུ་དཀྲོལ་ཞིང་དཀུར་བརྟེན། ཨོྃ་སརྦ་ཏ་ཐཱ་ག་ཏ་མ་ཧཱ་ཨ་ནུ་རཱ་ག་ཎ་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ༔ ཞེས་ཐུགས་ཀར་འཁྱུད་རྒྱ་བྱས་ལ་དྲིལ་བུ་དཀྲོལ་བ་དང༌། རོལ་ཆེན་བརྒྱ་བརྡུང་སོགས། རོལ་མོའི་སྒྲ་ཆེར་བསྒྲག་གོ ། བཅུ་པ་ལྷ་བསྟིམ་ཞིང་བྱིན་དབབ་པ་ནི།
རང་གྲལ་ནས་དཀྱིལ་འཁོར་ལ་ཕྱོགས་པར་བཞེངས་ལ། བདག་ཉིད་ལྷར་གསལ་བའི་ཐུགས་ཀ་ནས་འོད་ཟེར་འཕྲོས་པས་ཡེ་ཤེས་ཀྱི་ལྷ་ཚོགས་རྣམས་སྤྲིན་གཏིབས་པ་བཞིན་བྱོན་ནས་རང་རང་གི་གནས་སུ་བཞུགས་པར ་བསམ་རོལ་མོ་བཅས་པས། ཧཱུྃ༔ སྤྲོས་མེད་རྟོག་བྲལ་མཁའ་དབྱིངས་དག་པ་ནས༔ སྐྱེ་མེད་རྡོ་རྗེའི་སྐུ་གསུང་ཐུགས་མངའ་བ༔ འགྲོ་དོན་རང་བྱུང་བཅོམ་ལྡན་ཐུགས་རྗེའི་ལྷ༔ དཀྱིལ་འཁོར་ལྷ་ཚོགས་ཡབ་ཡུམ་སྲས་འཁོར་བཅས༔ སྟོང་ཉིད་དབྱིངས་ནས་ཐུགས་དམ་རྒྱུད་བསྐུལ་གྱི༔ སྤྲུལ་པ་དབྱིངས་ནས་རོལ་ཞིང་གཤེགས་སུ་གསོལ༔ ཅེས་དང་གཙོ་འཁོར་སྔགས་མཐར།
ས་མ་ཡ་ཏིཥྛ་ལྷནཿ ཞེས་བཏགས་པ་བརྗོད། གོང་དུ་སྟ་གོན་བྱས་ནས་ནམ་མཁར་བཞུགས་པ་དེ་ཉིད་དཀྱིལ་འཁོར་ལ་བསྟིམས་པར་མོས། བསྡུ་ན་སྤྱན་འདྲེན་བསྐོས་གདབ་འདིར་མ་བྱས་ཀྱང་ཆོག་གོ བྱིན་དབབ་པ་ནི། འབྲེལ་དང་བྱིན་རླབས་ཆེ་བ་ཉང་གཏེར་བདེ་འདུས་ལས་འབྱུང་བ་ལྟར་ན། སྒྲུབ་པ་པོ་རྣམས་ཞྭ་ཆོས་སོགས་གཟི་བྱིན་བསྐྱེད་དེ་དཀྱིལ་འཁོར་ལ་བསྐོར། དར་སྣའི་གཡབ་མོ་སོགས་དང་སྤོས་དུད་དབྱངས་རོལ་བཅས་ཚིག་བདུན་གྱིས་སྣ་དྲངས་ཏེ། ཧཱུྃ་ཧྲཱིཿ སྔོན་གྱི་བསྐལ་པའི་དང་པོ་ལ༔
ཨོ་རྒྱན་ཡུལ་གྱི་ནུབ་བྱང་མཚམས༔ པདྨ་གེ་སར་སྡོང་པོ་ལ༔ ཡ་མཚན་མཆོག་གི་དངོས་གྲུབ་བརྙེས༔ པདྨ་འབྱུང་གནས་ཞེས་སུ་གྲགས༔ འཁོར་དུ་མཁའ་འགྲོ་མང་པོའི་བསྐོར༔ ཁྱེད་ཀྱི་རྗེས་སུ་བདག་བསྒྲུབ་ཀྱི༔ བྱིན་གྱིས་བརླབ་ཕྱིར་གཤེགས་སུ་གསོལ༔ ཧཱུྃ༔ དུས་གསུམ་བདེ་གཤེགས་རྒྱལ་བ་རྣམས༔ ཆོས་སྐུ་སྐྱེ་བ་མེད་པ་ལས༔
གཟུགས་སྐུ་འགྲོ་བའི་དོན་བགྱིད་ཕྱིར༔ གཉིས་མེད་དབྱིངས་ནས་སྐུར་བཞེངས་ཤིག༔ རྣལ་འབྱོར་རིག་འཛིན་སྒྲུབ་པ་པོར༔ དངོས་གྲུབ་མ་ལུས་ཆར་ལྟར་ཕོབ༔ ལྷ་དང་རིག་འཛིན་སྲུང་མའི་ཚོགས༔ སྤྲུལ་པ་འཁོར་དང་བཅས་པ་རྣམས༔ མཁའ་ལ་སྤྲིན་ལྟར་གཏིབས་ནས་ཀྱང་༔ དངོས་གྲུབ་མ་ལུས་ཆར་ལྟར་ཕོབ༔ དབང་མཆོག་མ་ལུས་བདག་ལ་བསྐུར༔ སྐུ་ཡི་གར་སྟབས་གློག་ལྟར་འཁྱུགས༔
གསུང་གི་ང་རོ་འབྲུག་ལྟར་ལྡིར༔ ཐུགས་ཀྱི་བརྩེ་བས་བདག་ལ་དགོངས༔ དཀྱིལ་འཁོར་འདི་ལ་བྱིན་ཅིག་ཕོབ༔ སྒྲུབ་རྫས་རྣམས་ལ་བྱིན་གྱིས་རློབས༔ གཞལ་ཡས་འདི་ལ་བརྟན་པར་བཞུགས༔ མཐུ་དང་རྩལ་གྱི་ནུས་པ་ཕྱུངས༔ རྟགས་དང་མཚན་མ་དངོས་སུ་སྟོན༔ ཐུགས་དམ་གཉན་པོའི་དུས་ལ་བབ༔ ས་མ་ཡ་ཨ་བེ་ཤ་ཡ་ཧཱུྃ་ཧཱུྃ་ཨ་ཨཱཿ རང་གཞུང་བྱིན་འབེབས་འདིར་བྱ༔
ཞེས་མཐར་རོལ་འོག་དཀྱིལ་འཁོར་ལ་སྐོར་བ་ལན་གསུམ་བྱས་ཏེ་གནས་དང་སྒྲུབ་པ་པོ་དཀྱིལ་འཁོར་ཡོ་བྱད་དང་བཅས་པ་ལ་བྱིན་ཕབ་ནས་སྐུ་གསུང་ཐུགས་ཡེ་ཤེས་ཆེན་པོའི་རོལ་པར་གྱུར་བར་བསམས་ལ་རང་གྲལ་དུ་འཁོད་དེ་འཛབ་དབྱངས་ལན་གསུམ་མཐར་གྲོལ་ལོ། གཉིས་པ་ལྷ་དང་དབྱེར་མེད་དུ་བྱེད་པ་སྒྲུབ་པ་དངོས་ལ་གསུམ། འཛབ་དགོངས་བཟླས་པས་དངོས་གྲུབ་སྒྲུབ་པ་དེའི་བར་གཅོད་བསལ་བ། དུས་གྲངས་རྟགས་ཚད་ཀྱི་རིམ་པའོ། དང་པོ་ནི། ཕྲིན་ལས་དང་འབྲེལ་དགོས་པས་ལས་གཞུང་ཉིད་ཉིན་ལན་གསུམ་མཚན་ལན་གསུམ་སྟེ་དུས་དྲུག ། འབྲིང་ཉིན་ལན་གཉིས་མཚན་ལན་གཉིས་ཏེ་དུས་བཞི། ཐ་མས་ཀྱང་ཉིན་མཚན་གཉིས་ལ་ཚར་རེ་བསྲང་དགོས་པས། ལས་གཞུང་མང་ཉུང་དང་བསྟུན་ལ། རབ་འབྲིང་གཉིས་གང་བདེར་ལག་ཏུ་བླངས་ཏེ།
ཐུན་དང་པོ་ལ་རྣམ་འཇོམས་ནས་བཟུང༌། ཐེག་ཆེན་དགུ་ལྡན། གནས་རི་སོ་དགུ། གསོལ་འདེབས་ཤཽ་ལོ་ཀ་ཁ་ཤས་ནས་བརྒྱུད་འདེབས་སྐྱབས་སེམས་ནས་བརྩམ་སྔོན་འགྲོ་རྣམས་རྒྱས་པར་བཏང༌། དང་པོ་དམིགས་བསལ་ཅན་མ་གཏོགས་ཏིང་འཛིན་གསུམ་གྱིས་བདག་མདུན་དབྱེར་མེད་དུ་བསྒོམས་ལ་ཡེ་ཤེས་འཁོར་ལོར་བསྟིམ་ཞིང་མཆོད་བསྟོད་བྱ། བཟླས་པའི་མགོར་ཛཔ྄་ཁང་ཕྱེས་ཏེ་གཟུང་ཐག་བླངས་ལ། ཛཔ྄་དབྱངས་ལན་གསུམ། བདག་མདུན་དབྱེར་མེད་སྔོན་དུ་འགྲོ་བའི་བདག་མདུན་གཉིས་ཀྱང་སྤྲོ་བསྡུའི་དམིགས་པ་དང་བཟླས་པ་རྒྱུན་མི་ཆད་པར་བྱ་དགོས་སོ། བསྙེན་རྒྱུན་པ་རྣམས་ཀྱིས་ཀྱང་གྲུབ་ན་ལྷའི་རྒྱུན་ཁྱེར་ལྟ་བུའི་མངོན་རྟོགས་ལ་གསལ་གདབ་ལ་སྔགས་རྒྱུན་བླང༌། དེ་ནས་བཟུང་གྲོལ་ཉིན་ཐ་མའི་བར་སྔགས་སྒྲ་སྐད་ཅིག་ཀྱང་མ་ཆད་པར་བྱ།
ཐུན་མཐར་དབྱངས་གསལ་ཡིག་བརྒྱ་རྟེན་སྙིང་རྣམས་ཀྱིས་ལྷག་ཆད་ཁ་བཀང་ཞིང་ནུས་པ་བརྟན་པར་བྱས་ལ་སྟོང་ཚིག་ཕུལ་ནས་ཉུལ་ལེ་བསྐྲད་གཟིར་དང་བྱིན་འབེབས་པ་ལ་དང་པོ་ནི། དཀྱིལ་འཁོར་བྱང་ཤར་དུ་སློབ་དཔོན་ནམ་རྒྱལ་ཐེབས་བཞེངས། མདུན་དུ་ཧོཾ་ཁུང་ཉུལ་ལེའི་ལིངྒ་བཅས་པ་དང༌། ལས་ཕུར་ཐུན་རྫས་རྣམས་འགོད་ལ་རྟེན་བསྐྱེད་པ་ནི། ཨེ་ཡཾ་ཛྭ་ལ་རཾ་ སོགས་ནས་ ལུས་ཅན་དུ་གྱུར ་པར་བསམས་ལ། ན་མོ། རིག་འཛིན་རྩ་བརྒྱུད? སོགས་ མཆིས་པར་གྱུར་ཅིག ཏྲི་ཡཾ་ཛཿ ཏྲི་བཛྲ་ཨཾ་ཀུ་ཤ་ཛཿ ཛཿཧཱུྃ་བཾ་ཧོཿ
ཞེས་ལན་གསུམ་གྱིས་འགུགས་གཞུག་བྱས་ལ། དྲག་སྔགས་ཕུར་སྐོར་བྱས་པས་གདབ་ཅིང་ཐུན་གྱིས་བྲབ། ཁྱད་པར་གིང་ཆེན་བཅུ་གཉིས་བསྐུལ་བ་ནི། གསེར་སྐྱེམས་དང་གཏོར་མ་བཤམས་གྲི་ཤའམ་ཤ་ཆེན་གྱིས་གསུར་བཏང་ལག་ཏུ་རྡོ་ཐུན་དང་གྲི་ལྤགས་གཡབ་ཅིང༌། ཕེཾ་ཕེཾ་ཕེཾ༔ ཧཱུྃ༔ མ་འདི་ནི་གནས་ཆེན་བྱེ? སོགས་ ཛྭ་ལ་རཾ༔ ཞེས་ཐུན་བརྡེག་ཅིང་མེ་ཟོར་རམ་མེ་བཤོར་བཏང་ཞིང་བྱིན་འབེབས་པ་ནི། སྒྲུབ་པ་པོ་རྣམས་ཞྭ་ཆོས་སོགས་གཟི་བྱིན་བསྐྱེད་དེ་དཀྱིལ་འཁོར་ལ་བསྐོར། དར་སྣའི་གཡབ་མོ་སོགས་དང་སྤོས་དུད་དབྱངས་རོལ་བཅས་ཚིག་བདུན་གྱིས་སྣ་དྲངས་ཏེ།
ཧཱུྃ་ཧྲཱིཿ སྔོན་གྱི་བསྐལ་པའི་དང་པོ་ལ༔ ཨོ་རྒྱན་ཡུལ་གྱི་ནུབ་བྱང་མཚམས༔ པདྨ་གེ་སར་སྡོང་པོ་ལ༔ ཡ་མཚན་མཆོག་གི་དངོས་གྲུབ་བརྙེས༔ པདྨ་འབྱུང་གནས་ཞེས་སུ་གྲགས༔ འཁོར་དུ་མཁའ་འགྲོ་མང་པོའི་བསྐོར༔ ཁྱེད་ཀྱི་རྗེས་སུ་བདག་བསྒྲུབ་ཀྱི༔ བྱིན་གྱིས་བརླབ་ཕྱིར་གཤེགས་སུ་གསོལ༔ ཧཱུྃ༔
དུས་གསུམ་བདེ་གཤེགས་རྒྱལ་བ་རྣམས༔ ཆོས་སྐུ་སྐྱེ་བ་མེད་པ་ལས༔ གཟུགས་སྐུ་འགྲོ་བའི་དོན་བགྱིད་ཕྱིར༔ གཉིས་མེད་དབྱིངས་ནས་སྐུར་བཞེངས་ཤིག༔ རྣལ་འབྱོར་རིག་འཛིན་སྒྲུབ་པ་པོར༔ དངོས་གྲུབ་མ་ལུས་ཆར་ལྟར་ཕོབ༔ ལྷ་དང་རིག་འཛིན་སྲུང་མའི་ཚོགས༔ སྤྲུལ་པ་འཁོར་དང་བཅས་པ་རྣམས༔ མཁའ་ལ་སྤྲིན་ལྟར་གཏིབས་ནས་ཀྱང་༔ དངོས་གྲུབ་མ་ལུས་ཆར་ལྟར་ཕོབ༔
དབང་མཆོག་མ་ལུས་བདག་ལ་བསྐུར༔ སྐུ་ཡི་གར་སྟབས་གློག་ལྟར་འཁྱུགས༔ གསུང་གི་ང་རོ་འབྲུག་ལྟར་ལྡིར༔ ཐུགས་ཀྱི་བརྩེ་བས་བདག་ལ་དགོངས༔ དཀྱིལ་འཁོར་འདི་ལ་བྱིན་ཅིག་ཕོབ༔ སྒྲུབ་རྫས་རྣམས་ལ་བྱིན་གྱིས་རློབས༔ གཞལ་ཡས་འདི་ལ་བརྟན་པར་བཞུགས༔ མཐུ་དང་རྩལ་གྱི་ནུས་པ་ཕྱུངས༔ རྟགས་དང་མཚན་མ་དངོས་སུ་སྟོན༔ ཐུགས་དམ་གཉན་པོའི་དུས་ལ་བབ༔
ས་མ་ཡ་ཨ་བེ་ཤ་ཡ་ཧཱུྃ་ཧཱུྃ་ཨ་ཨཱཿ
མཐར་རོལ་འོག་དཀྱིལ་འཁོར་ལ་སྐོར་བ་ལན་གསུམ་བྱས་ཏེ་གནས་དང་སྒྲུབ་པ་པོ་དཀྱིལ་འཁོར་ཡོ་བྱད་དང་བཅས་པ་ལ་བྱིན་ཕབ་ནས་སྐུ་གསུང་ཐུགས་ཡེ་ཤེས་ཆེན་པོའི་རོལ་པར་གྱུར་བར་བསམས་ལ་རང་གྲལ་དུ་འཁོད་དེ་འཛབ་དབྱངས་ལན་གསུམ་མཐར་གྲོལ་ལོ། དེ་དག་གིས་ཐུན་དང་པོ་གྲུབ། གཉིས་པ་ལ་མཆོད་ཁ་གསོས་ལ་བརྒྱུད་འདེབས་ནས་བཟུང་ལས་བྱང་འབྲིང་པོ་ལོངས་སྐུ་ལྟར་སྒྲུབ་ཆོག་ཁྲིགས་ལྟར་བསྙེན་པ་ཡན་མཐར་ཆགས་སུ་བཏང༌། སྟོང་ཚིག་ཕུལ། རྒྱལ་ཆེན་ཁ་གསོ་ཟུར་གསལ་ལྟར་བྱ། ཉུལ་ལེ་བསྐྲད་གཟིར་དང་བྱིན་འབེབས་པ་སོགས་སྔར་ལྟར་རམ་སྟབས་བདེ་བྱེད་ན། རྡོ་རྗེ་མཚམས་པས་གུ་གུལ་དུད་པ་དང་ཐུན་བྲབ་སྟེ་དཀྱིལ་འཁོར་བསྐོར་ལ་དྲག་སྔགས་སོ་ལྔ་པ་དང༌། ཨོྃ་གྷ་གྷ་གྷཱ་ཏ་ཡ་གྷཱ་ཏ་ཡ་སརྦ་དུཥྚཱཾ་ཧཱུྃ་ཕཊ྄་ཀཱི་ལ་ཡ་ཀཱི་ལ་ཡ་སརྦ་པཱ་པཾ་ཕཊ྄་ཧཱུྃ་ཧཱུྃ་ཧཱུྃ་བཛྲ་ཀཱི་ལ་ཡ་བཛྲ་དྷ་རོད་ཨཱ་ཛྙཱ་པ་ཡ་ཏི་སརྦ་བིགྷྣཱན་ཀཱ་ཡ་ཝཱ་ཀ་ཙིཏྟ་བཛྲ་ཀཱི་ལ་ཡ་ཧཱུྃ་ཕཊ྄ཿ ཅེས་སྡེར་མོའི་སྔགས་དྲག་ཏུ་བརྗོད་པས་ཚར་བཅད་ལ་སྲུང་འཁོར་གསལ་གདབ་པས་དོན་འཐུས་སོ།
མཐར་བྱིན་འབེབས་རྒྱས་པའམ་བསྡུས་པ་ནི། འཕགས་མཆོག་ཐུགས་རྗེའི་དུས་ལ་བབ་ སོགས?ཙམ་གྱིས་འཐུས། ཐུན་གཉིས་པ་གྲུབ། ཐུན་གསུམ་པ་ཡང་དེ་དང་མཚུངས་ལ་བཟླས་པ་སྟོང་ཚིག་བཅས་གྲུབ་པ་དང༌། ཆོས་སྐྱོང་སྡེ་ལྔ་སོགས་རང་ལུགས་བཀའ་གཏེར་སྲུང་མའི་གཏོར་ཆོག་སྤྱི་དང་ཁྱད་པར་གཏེར་སྲུང་གཟའ་ཀླུ་བཙན་གསུམ་སོགས་རྒྱུན་ལྟར་བྱའོ། དེ་ནས་ན་རཀ་བསྐང་བཤགས་དང་གཏོར་བསྔོས་རིག་འཛིན་སྲོག་སྒྲུབ་སྤྱན་འདྲེན་བར་སོང་ནས། ཚོགས་བྱིན་མཆོད་ནས་ཕྱི་སྣོད་སྲིད་གསུམ་སོགས་གཏོར་བསྔོས་མཐར་དབྱུང༌། སྐོང་བ་རྒྱས་བསྡུས་ནས་ཚོགས་ལ་རོལ་ཞིང་ལྷག་མ་བཙོན་དུ་འཛིན། བསྐུལ་ཆོས་སྐྱོང་གཏོར་འབུལ་དང་ལས་གཞུང་ཆད་བརྟན་རྟ་བྲོ་བྱ། ཚེ་སྒྲུབ་སྤྱིར་བཏང་དུ་བྱ་བར་མོས་ན་མདའ་དར་གཡབ་བཞིན་འདི་སྐད་དོ།
ཚེ་ཟན་བྷྲཱུྃ་ལས་གཞལ་ཡས་ཁང་གི་ནང་དུ་པད་ཟླའི་གདན་ལ་ཧྲཱིཿལས་ཚེ་དཔག་མེད་དཀར་པོ་ཚེ་ཡི་བུམ་པ་འཛིན་པ་བཀྲ་ཤིས་ལྷ་མོ་བརྒྱད་ཀྱིས་བསྐོར་བར་གྱུར། བཛྲ་ས་མཱ་ཛཿ ཛཿཧཱུྃ་བཾ་ཧོཿ ཡེ་ཤེས་པ་འགུགས་བསྟིམ། ཧཱུྃ༔ བཅོམ་ལྡན་མགོན་པོ་ཚེ་དཔག་མེད༔ སྐུ་གསུམ་བདག་ཉིད་དབྱིངས་ནས་བཞེངས༔ སྣང་སྲིད་ཀུན་གྱི་ཚེ་ཁུག་ལ༔ དེང་འདིར་སྒྲུབ་མཆོག་རྣམས་ལ་སྩོལ༔ ཧཱུྃ༔
ཁྲག་གི་ཁམས་ནས་ཚེ་ཉམས་ན༔ འབྱུང་བ་ཆུ་ཡི་བཅུད་བསྡུས་ལ༔ མཱ་མ་ཀཱི་ཡིས་ཚེ་སྩོལ་ཅིག༔ མི་འགྱུར་མི་ཤིགས་བརྟན་པར་མཛོད༔ ཤ་ཡི་ཁམས་ནས་ཚེ་ཉམས་ན༔ འབྱུང་བ་ས་ཡི་བཅུད་བསྡུས་ལ༔ སངས་རྒྱས་སྤྱན་མས་ཚེ་སྩོལ་ཅིག༔ མི་འགྱུར་མི་ཤིགས་བརྟན་པར་མཛོད༔ དྲོད་ཀྱི་ཁམས་ནས་ཚེ་ཉམས་ན༔ འབྱུང་བ་མེ་ཡི་བཅུད་བསྡུས་ལ༔
གོས་དཀར་མོ་ཡིས་ཚེ་སྩོལ་ཅིག༔ མི་འགྱུར་མི་ཤིགས་བརྟན་པར་མཛོད༔ དབུགས་ཀྱི་ཁམས་ནས་ཚེ་ཉམས་ན༔ འབྱུང་བ་རླུང་གི་བཅུད་བསྡུས་ལ༔ དམ་ཚིག་སྒྲོལ་མས་ཚེ་སྩོལ་ཅིག༔ མི་འགྱུར་མི་ཤིགས་བརྟན་པར་མཛོད༔ སེམས་ཀྱི་ཁམས་ནས་ཚེ་ཉམས་ན༔ འབྱུང་བ་ནམ་མཁའི་བཅུད་བསྡུས་ལ༔ དབྱིངས་ཕྱུག་མ་ཡིས་ཚེ་སྩོལ་ཅིག༔ མི་འགྱུར་མི་ཤིགས་བརྟན་པར་མཛོད༔
དེ་ཡི་ཐུགས་ཀ་ནས་འོད་ཟེར་འཕྲོས་པས་འཁོར་འདས་ཀྱི་ཚེ་བཅུད་ཐམས་ཅད་བསྡུས་ནས་བུམ་ནང་དུ་བསྐྱིལ་བར་གྱུར༔ ཨོྃ་ཨཱ་ཡུརྫྙཱ་ན་ཚེ་བྷྲཱུྃ་ཧཱུྃ༔ ཅི་ནུས་བཟླས། མཆོད་བསྟོད་གཞུང་ལྟར་བྱ། ནོངས་བཤགས་དབྱངས་གསལ་ཡིག་བརྒྱ་རྟེན་སྙིང་ལན་གསུམ་གསུམ་བརྗོད་བརྟན་བཞུགས་རང་རང་གཞུང་ལས་གསལ་བའམ། སྤྱི་ལྟར་དུ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ༔ ཇི་སྲིད་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་མི་གནས་པའི་མྱ་ངན་ལས་འདས་པའི་ས་ལ་མ་བཞག་གི་བར་དུ་རྒྱལ་བ་རྣམས་མྱ་ངན་ལས་མི་འདའ་བར་བརྟན་པར་བཞུགས་སུ་གསོལ༔ ཁྱད་པར་དུ་བསྐྱེད་ཅིང་སྤྱན་དྲངས་པའི་ལྷ་ཚོགས་ཐམས་ཅད་ཇི་སྲིད་འབྱུང་བ་ཆེན་པོ་བཞིའི་གནོད་པས་མ་ཞིག་གི་བར་དུ་ རྡུལ་ཚོན་ཡིན་ན། རྡུལ་ཚོན་གྱི་དཀྱིལ་འཁོར་ལ་གཤེགས་གསོལ་གྱི་ཆོ་ག་མ་བྱས་ཀྱི་བར་དུ་་་་་་མཆན།
དེ་སྲིད་དུ་བརྟན་པར་བཞུགས་ནས་མཆོག་དང་ཐུན་མོང་གི་དངོས་གྲུབ་མ་ལུས་པ་བསྩལ་དུ་གསོལ༔ ཨོྃ་སུ་པྲ་ཏིཥྛ་བཛྲ་ཡེ་སྭཱ་ཧཱ༔ ཞེས་འབྲུ་འཐོར། ཤིས་བརྗོད་བཅས་གྲུབ་ནས་མུན་རུབ་ཙམ་དུ་ཉུལ་ལེ་བསྐྲད་ནས་བྱིན་འབེབས་ཛཔ྄་དབྱངས་ལན་གསུམ་བཅས་གྲོལ་ལོ། མཚན་ཐུན་གསུམ་པོར་འདོན་འགྲིག་ཉིན་ཐུན་གཉིས་པ་དང་མཚུངས་ལ་ཐུན་མཇུག་སོ་སོར་ཉུལ་ལེ་བསྐྲད་གཟེར་དང་བྱིན་འབེབས་པ་མ་ཆད་པར་བྱའོ། འབྱོར་མཁོས་ཅན་གྱི་སྤྲོས་པ་རྒྱས་པར་བྱེད་ན་ཉམས་ཆག་བསྐང་བའི་ཕྱིར་རྡོར་སེམས་འཁོར་འདས་རང་གྲོལ་དང༌། བར་ཆད་བསལ་བའི་ཕྱིར་རྡོ་རྗེ་མཚམས་པ་རྣམས་ཟུར་དུ་བཞག་ནས་ཡང་ཕུར་ལས་བྱང་རྒྱས་བསྡུས་གང་རུང་ལ་བརྟེན་ན་གལ་ཆེའོ། རྒྱུད་ལས་འཁོར་ལ་བཀའ་བསྒོ་དགེ་སྦྱོང་བསྐུལ། ཞེས་ཁྱད་པར་དུ་གསུངས་པས། རྡོ་རྗེ་སློབ་དཔོན་གྱིས་སྒྲུབ་མཆོད་རྣམས་སྐབས་སྐབས་སུ་བླང་དོར་གྱི་བསླབ་བྱ་དང་དམ་ཚིག་བཤད་ནས།
བསྐྱེད་བཟླས་ཀྱི་དམིགས་པ་གོ་སླ་དོན་འདུས་བཤད་གྲུབ་ན་ལེགས་པའི་ཡན་ལག་གོ །་ གཉིས་པ་དངོས་གྲུབ་ལ་བར་དུ་གཅོད་པ་བསལ་ཅིང་བྱིན་རླབས་གཟི་བྱིན་དབབ་པ་ནི། སློབ་དཔོན་ནམ་རྒྱལ་ཐེབས་བཞེངས་མདུན་དུ་ཧོཾ་ཁུང་དུ། ཉུལ་ལེའི་ལིངྒ་བཅས་པ་དང༌། ལས་ཕུར་ཐུན་རྫས་རྣམས་དགོད་ལ། རྟེན་བསྐྱེད་པ་ནི༔ ཨེ་ཡཾ་ཛྭ་ལ་རཾ༔ བྲུབ་ཁུང་ཡངས་ཤིང་གཏིང་ཟབ་པའི་ནང་དུ་ཏྲི་ལས་དངོས་གྲུབ་ལ་བར་དུ་གཅོད་པའི་ལོག་པར་ལྟ་བའི་འབྱུང་པོ་ཉུལ་ལེ་བདུད་ཀྱི་རིགས་སུ་གྱུར་པ་ཐམས་ཅད་རིད་ཀྱང་ཉམ་ཐག་པའི་ལུས་ཅན་དུ་གྱུར་ པར་བསམས་ལ༔ ན་མོ༔ རིག་འཛིན་རྩ་བརྒྱུད་ཀྱི་དཔལ་ལྡན་བླ་མ་རྣམས་ཀྱི་བཀའ་བདེན་པ་དང་༔
སངས་རྒྱས་ཀྱི་བཀའ་བདེན་པ་དང་༔ ཆོས་ཀྱི་བཀའ་བདེན་པ་དང་༔ དགེ་འདུན་གྱི་བཀའ་བདེན་པ་དང་༔ གསང་སྔགས་དང་རིག་སྔགས་གཟུངས་སྔགས་དང་སྙིང་པོ་དང་ཕྱག་རྒྱ་དང་༔ ཏིང་ངེ་འཛིན་གྱི་བདེན་པ་དང་༔ ཆོས་ཉིད་གདོད་ནས་སྟོང་ཀྱང་ཆོས་ཅན་རྒྱུ་འབྲས་བསླུ་བ་མེད་པའི་བཀའ་བདེན་པ་དང་༔ ཁྱད་པར་ཐུགས་རྗེ་ཆེན་པོ་འཁོར་འདས་ཟིལ་གནོན་གྱི་ལྷ་ཚོགས་དབང་ཆེན་ཧེ་རུ་ཀ་བཀའ་སྡོད་ཕོ་ཉའི་དམག་ཚོགས་འཁོར་དང་བཅས་པ་རྣམས་ཀྱི་བདེན་པ་དང་༔ བདེན་པ་ཆེན་པོའི་མཐུ་ལ་རྟེན་ནས་དངོས་གྲུབ་ལ་བར་དུ་གཅོད་ཅིང་ལོག་པར་འདྲེན་པའི་འབྱུང་པོ་ཉུལ་ལེ་བདུད་ཀྱི་རིགས་སུ་གྱུར་པ་ཐམས་ཅད་མཚན་མ་རྫས་ཀྱི་རྟེན་འདི་ལ་མཆིས་པར་གྱུར་ཅིག༔ ཏྲི་ཡཾ་ཛཿ ཏྲི་བཛྲ་ཨཾ་ཀུ་ཤ་ཛཿ
ཛཿཧཱུྃ་བཾ་ཧོཿ ཞེས་ལན་གསུམ་གྱི་འགུགས་གཞུག་བྱས་ལ། ཕུར་ཐུན་ཚོམ་བུར་བསྐོར་བ་ནི། ཧཱུྃ༔ ཆོས་ཀྱི་དབྱིངས་ནས་རང་བྱུང་གྲུབ་པའི་ལྷ༔ ཁྲོ་བོ་རོལ་པའི་དུར་ཁྲོད་ཆེན་པོ་ནས༔ ཤིན་ཏུ་མི་བཟད་ཁྲོ་གཏུམ་སྐུར་བསྟན་པ༔ དཔལ་ཆེན་ཡོངས་རྫོགས་དྲག་པོའི་ཕྲིན་ལས་མཛོད༔ ཧཱུྃ༔ ང་ནི་དཔལ་ཆེན་ཧེ་རུ་ཀཿ
སྲས་འཁོར་སྤྲུལ་པ་བྱེ་བ་འབུམ༔ བཀའ་སྡོད་རབ་འཇིགས་ཕོ་ཉར་བཅས༔ དྲག་པོའི་ལྷ་ཚོགས་དུས་ལ་བབ༔ གཡས་ཀྱི་ཕྱག་ན་ཕུར་པ་འདྲིལ༔ གཡོན་གྱི་ཕྱག་ན་ལྕགས་ཀྱུ་འགུགས༔ ལྕགས་ཀྱུས་ཟུངས་ལ་ཕུར་པ་ཐོབ༔ གནོད་བྱེད་དགྲ་བགེགས་རྡུལ་དུ་རློག༔ ཨོྃ་བཛྲ་མ་ཧཱ་ཀྲོ་ཏ་པདྨ་ཀྲོ་ཏི་ཤྭ་རི་བཛྲ་ཀཱི་ལི་ཀཱི་ལ་ཡ་མ་ཧཱ་ཡཀྵ་ཀཱ་ལ་རཱུ་པ་ཀརྨ་རཾ་རཾ་ཛྭ་ལ་རཾ་ཧཱུྃ་ཕཊ྄ཿ གནོད་བྱེད་དགྲ་བགེགས་འབྱུང་པོ་ཐམས་ཅད་མཱ་ར་ཡ་ཧཱུྃ་ཕཊ྄ཿ ཅེས་དྲག་སྔགས་ཕུར་སྐོར་བྱས་པས་གདབ་ཅིང་ཐུན་གྱིས་བྲབ།
གསང་ཟིལ་ལས་བྱུང་བའི་གནས་ཉུལ་རང་ལུགས་ལྟར། ཕཻཾ་ཕཻཾ་ཕཻཾ༔ ཧཱུྃ༔ མ་འདི་ནས་གནས་ཆེན་བྱེ་བ་སྟོང་དང་ཕྲག༔ རྩུབ་འགྱུར་མེ་རི་རབ་ཏུ་འབར་བ་ཡི༔ ཟླ་བ་དཀར་མོ་ཁྲོ་ཆུ་ཁོལ་མའི་ཀློང་༔ ཉི་མ་དམར་སེར་རཀྟ་འཁྲིགས་པའི་དབུས༔ ལྗང་ནག་རླུང་རི་བུ་ཡུག་འཚུབས་པའི་དཀྱིལ༔ ཏི་ར་ཕོ་མོ་བསྣོལ་བའི་གདན་སྟེང་དུ༔ ལས་ཀྱི་གིང་ཆེན་ཡབ་ཡུམ་བཅུ་གཉིས་ཏེ༔
ཡེ་ཤེས་གིང་ཆེན་དཀར་གསལ་དྲག་ཏུ་འཁྲོས༔ གཡས་གཡོན་ཕྱག་ན་གྲི་གུག་ཐོད་ཁྲག་བསྣམས༔ རྡོ་རྗེ་གིང་མོ་མྱུར་མགྱོགས་ཆུ་ཤེལ་མདོག༔ ཕྱག་ན་གཡང་གཞི་བྷནྡྷ་རློན་པ་ཐོགས༔ ཐོ་རངས་ནམ་ལངས་རྣལ་འབྱོར་དྲོད་ཚད་ཉུལ༔ རྫུ་འཕྲུལ་ཤུགས་ཀྱིས་མ་ཐོགས་གཤེགས་སུ་གསོལ༔ ཧཱུྃ༔ མཉམ་ཉིད་གིང་ཆེན་སེར་ནག་མི་སྡུག་གཟུགས༔ གཡས་གཡོན་ཕྱག་ན་འཁོར་ལོ་ཐོད་ཁྲག་དཀྲུགས༔ རིན་ཆེན་གིང་མོ་གསེར་མདོག་འོད་ཀྱིས་འགེངས༔
གཡང་གཞི་བྷནྡྷ་ཐོགས་ཤིང་སྟོང་ཁམས་འགྲིམ༔ ཉི་ཤར་ཉི་དྲོས་རྣལ་འབྱོར་དྲོད་ཚད་ཉུལ༔ རྫུ་འཕྲུལ་ཤུགས་ཀྱིས་མ་ཐོགས་གཤེགས་སུ་གསོལ༔ ཧཱུྃ༔ སོར་རྟོག་གིང་ཆེན་དམར་ནག་སྲིན་པོའི་གཟུགས༔ གཡས་གཡོན་ཕྱག་ན་མེ་ཐུན་བྷན་དམར་ཐོགས༔ པདྨ་གིང་མོ་ཟངས་མདོག་མཆེ་བ་གཙིགས༔ གཡང་གཞི་བྷན་དམར་འཛིན་ཅིང་ཚོགས་ཁང་ཉུལ༔ ཉིན་ཕྱེད་ཕྱེད་ཡོལ་རྣལ་འབྱོར་དྲོད་ཚད་ཉུལ༔ རྫུ་འཕྲུལ་ཤུགས་ཀྱིས་མ་ཐོགས་གཤེགས་སུ་གསོལ༔
ཧཱུྃ༔ བྱ་གྲུབ་གིང་ཆེན་ལྗང་ནག་ཁྲག་འཐུང་གཟུགས༔ རྡོ་རྗེ་ཕུར་པ་འཛིན་ཅིང་ཉོན་མོངས་བསྒྲལ༔ ལས་ཀྱི་གིང་མོ་རླུང་མདོག་ཤུགས་ལྡན་མ༔ གཡང་གཞི་བྷན་དམར་རཀྟ་དཀྲུག་ཅིང་འཐུང་༔ ཉི་ཐལ་མུན་འཚུབ་རྣལ་འབྱོར་དྲོད་ཚད་ཉུལ༔ རྫུ་འཕྲུལ་ཤུགས་ཀྱིས་མ་ཐོགས་གཤེགས་སུ་གསོལ༔ ཧཱུྃ༔ ཆོས་དབྱིངས་གིང་ཆེན་མཐིང་ནག་གཏུམ་པའི་གཟུགས༔ གཡས་གཡོན་ཕྱག་ན་གྲི་ཐུན་གྲི་ཟོར་འཛིན༔
བུདྡྷ་གིང་མོ་ལྕགས་མདོག་འཁྲུལ་སྣང་གཞོམ༔ གཡང་གཞི་བྷན་དམར་འཛིན་ཅིང་སྟོང་གསུམ་གཡོ༔ སྲོད་དང་སྲོད་འཁོར་རྣལ་འབྱོར་དྲོད་ཚད་ཉུལ༔ རྫུ་འཕྲུལ་ཤུགས་ཀྱིས་མ་ཐོགས་གཤེགས་སུ་གསོལ༔ ཧཱུྃ༔ འགྱུ་བྱེད་གིང་ཆེན་ནག་པོ་དུག་གི་གདོང་༔ གཡས་གཡོན་ཕྱག་ན་སྤུ་གྲི་ལྕགས་ཀྱུ་འཛིན༔ ཤ་ཟ་གིང་མོ་མུན་པའི་ཟུག་རྔུ་ཅན༔ གཡང་གཞི་བྷན་དམར་འཛིན་ཅིང་དཔག་ཚད་ཁྱབ༔ ནམ་ཕྱེད་ཕྱེད་ཡོལ་རྣལ་འབྱོར་དྲོད་ཚད་ཉུལ༔
རྫུ་འཕྲུལ་ཤུགས་ཀྱིས་མ་ཐོགས་གཤེགས་སུ་གསོལ༔ གནས་བཟང་དུར་ཁྲོད་འགྲིམ་ཕྱིར་གཤེགས་སུ་གསོལ༔ ཤ་ཁྲག་གསུར་མཆོད་བཞེས་ཕྱིར་གཤེགས་སུ་གསོལ༔ ཨོཾ་གྷྲྀ་ཝ་ཥ་ཊ་ཀྲོ་ཏ་ཛ་ཛཿ ཧཱུྃ༔ བསྐུལ་ལོ་གིང་ཆེན་ཕོ་མོ་རྣམས༔ མཛོད་ཅིག་ཉོན་མོངས་བདུད་བཞི་ཐུལ༔ རྦད་དོ་རྣལ་འབྱོར་ཉམས་གྲིབ་སོལ༔ བརྟེན་ནོ་ཉོན་མོངས་ཟུག་ངུ་སྲེགས༔ འབོད་དོ་དཀྱིལ་འཁོར་མུ་རན་སྐྱོངས༔
རྣལ་འབྱོར་དམ་ཚིག་ཆག་ཉམས་རྣམས༔ བཤགས་སོ་རྐྱེན་ངན་བར་ཆད་སོལ༔ ཧཱུྃ༔ གིང་ཆེན་ལྷ་ཚོགས་དུས་ལ་བབ༔ ཉོན་མོངས་ལྷོང་གསུམ་དགྲ་དར་ན༔ གིང་ཆེན་ཐུགས་དམ་དུས་ལ་བབ༔ དམ་ཚིག་གནས་ནས་བསྐུལ་བའི་ཚེ༔ གིང་ཕོས་རྡོ་ཐུན་ཤ་ར་ར༔ གིང་མོས་མེ་ཟོར་ཝ་ལ་ལ༔ དམར་ནག་རལ་པ་ས་ལ་གཞོལ༔
མི་ལྤགས་གཡང་གཞི་ཤམས་སེ་ཤམ༔ རྒྱུ་མའི་ཞགས་པ་ན་ར་ར༔ སྟག་ལྤགས་ཤམ་ཐབས་ཁྲིགས་སེ་ཁྲིག༔ རྔམ་རྒྱུག་གར་སྟབས་ལིངས་སེ་ལང་༔ རྐང་གླིང་ཕཊ྄་སྒྲ་འུ་རུ་རུ༔ བཤུགས་སྒྲ་ལྗགས་གླུ་ཀྱུ་རུ་རུ༔ བགེགས་བསྐྲད་གད་མོ་ལྷངས་སེ་ལྷང་༔ ཕྱི་ཡི་རྣམ་རྟོག་བདུད་དགྲ་ཆོམ༔ ནང་གི་ཉོན་མོངས་བདུད་དགྲ་ཆོམ༔ གསང་བའི་ན་ཚ་རྐྱེན་ངན་ཕྲོལ༔
དུག་ལྔའི་འཁྲུལ་པ་ད་ཤིགས་ལ༔ ང་བདག་འགོང་པོ་དབྱིངས་སུ་སྒྲོལ༔ དམ་སྲི་གནོད་བྱེད་རྨང་ནས་ཕྱུངས༔ དམར་གྱི་གཏོར་མ་འདི་བཞེས་ལ༔ སྒྲུབ་པའི་བར་ཆད་ཐལ་བར་རློག༔ ཨོཾ་ཀྲོ་ཏ་གྷྲྀ་ཝ་ཧཱུྃ་ཧཱུྃ་གནོད་བྱེད་ཉོན་མོངས་བདུད་ཐམས་ཅད་གརྫ་གརྫ་ཕཊ྄ཿ ཨོཾ་ཀྲོ་ཏི་ཤྭ་རཱི་གྷྲྀ་ནི་བྷྱོཿ ཕྱི་ནང་གསང་བའི་རྟེན་འབྲེལ་ངན་པ་ཐམས་ཅད་ད་ཧ་ད་ཧ་ཛྭ་ལ་རཾ༔ ཞེས་ཐུན་བརྡེག་ཅིང་མེ་ཟོར་རམ་མེ་བཤུར་བཏང༌། དེ་ནས་སྒྲུབ་པ་མ་གྲོལ་བར་བགེགས་ཆེ་ན།
དུས་བཅུ་གཉིས་སམ། དྲུག་ཏུ་ཆ་ཡང་གསལ་འབུད་པ་རེ་རེ་བཏང་བས་གེགས་སེལ་ལོ། ཁྱད་པར་དཔལ་གྱི་ཕོ་ཉ་ཀུན་ཐབས་རྒྱལ་མོ་བསྐུལ་བ་ནི༔ ཧཱུྃ༔ ཤར་ཕྱོགས་དཀར་མོ་དུང་གི་གཞལ་ཡས་ནས༔ ཁྲག་མདོག་དམར་མོ་བསྭེ་ཡི་ལན་ཕྲན་ཅན༔ སྤྱན་རྩ་དམར་ཟླུམ་ཉི་མའི་ཟེར་ལྟར་འཕྲོ༔ སྨིན་མ་གློག་འཁྱུག་བར་སྣང་གོ་སྐབས་འགྱེད༔ བུ་ཡུག་ཐོག་འབེབས་ཤངས་ནས་རྡོ་རྗེ་འཁྲུག༔ བཞད་པ་ཧེ་དང་དཔལ་གྱི་སྤུ་གྲིས་གཏམས༔
རྔམ་པའི་ལྗགས་འདྲིལ་བསྐལ་པའི་མེ་ཆེན་འབར༔ ཨག་ཚོམ་མེ་འབར་རབ་འབྱམས་སྲིད་པ་སྲེག༔ བསྐལ་པའི་འབྲུག་སྒྲ་སྙན་ནས་འབྲུག་སྟོང་སྒྲོགས༔ ལག་པ་དམར་པོ་སྤུ་གྲི་འབུམ་གྱིས་གཏམས༔ སེན་མོ་ལྕགས་ཀྱུའི་རྩེ་ལ་མེ་ཆེན་འབར༔ བ་སྤུ་གནམ་ལྕགས་ཞུན་མའི་རྡོ་རྗེ་འཁྲུག༔ སྨིན་མཚམས་ལྕགས་ཀྱི་ཁྲོ་ཆུང་ཆར་འབེབས་ཤིང་༔ ཞབས་ཀྱི་ཕུར་པས་སྲིན་མོ་ལྔ་བརྒྱ་གཟིར༔ རལ་པའི་གསེབ་ནས་ཁྲག་གི་ཆར་པ་འབེབས༔ ཤིན་ཏུ་མི་བཟོད་གཏུམ་ཆེན་ཁྲག་འཐུང་མ༔
སྲིན་མོའི་སྙིང་འབྱིན་ཆངས་པར་བཅུག་ནས་གསོལ༔ ཤིན་ཏུ་མི་བཟད་འབར་བའི་སྐུ་གཅིག་མ༔ དཔག་ཚད་ལྔ་བརྒྱར་རྒྱུག་ཅིང་ཀླུ་སྲིན་སྒྲོལ༔ ཁྲོས་པའི་ཞལ་མདོག་ཁྲག་གི་མཆིན་པ་ཁ༔ ན་བཟའ་དམར་པོ་སྲིན་གྱི་གཡང་གཞི་གསོལ༔ ཕྱོགས་བཅུར་ཁ་བལྟས་ཕྱོགས་སྐྱོང་ཞབས་ཀྱིས་མནན༔ བདུད་ལ་བབ་ན་སྙིང་ཁྲག་དྲོན་མོ་གསོལ༔ སྲིན་ལ་བབ་ན་སྲོག་རྩ་དམར་པོ་གཅོད༔ དགྲ་ལ་བབ་ན་དུག་གི་ཁ་ཆུ་འདེབས༔ བགེགས་ལ་བབ་ན་རཱུ་པ་རྡུལ་དུ་རློག༔
དཔལ་གྱི་ཕོ་ཉ་དཔལ་གྱི་ཐུགས་ལས་སྤྲུལ༔ དམ་ཉམས་དགྲ་དང་འབྱུང་པོ་བགེགས་ལ་སོགས༔ ཕུང་པོ་དུམ་བུར་གཏུབས་ལ་དོན་སྙིང་སྲེགས༔ དམ་ཉམས་ཉུལ་ལེའི་བར་ཆད་རྡུལ་དུ་རློག༔ ཧཱུྃ་གྲུ་བུ་གྲུ་བུ་ཨ་པ་ཙེ༔ རུ་པ་ཙེ༔ ན་ར་ཙེ༔ ཙ་མེ་ཐུན་ཐུན༔ ནཱ་ཤ་ཡ༔ ན་ཤ་སཏྭཾ་བྷ་ཡ༔
ཡཀྵ་བྱི་ན༔ ཡཀྵ་བྱི་ན༔ ཕྱེ་མ་ཕྱེ་མ༔ རྡུལ་ཕྲན་རྡུལ་ཕྲན༔ ཙིཏྟ་རྦད་ནན༔ ཨོྃ་སུམྦྷ་ནི? ཨོྃ་བཛྲ་ཀཱི་ལི་ཀཱི་ལ་ཡ་པྲཱ་མ་རཱ་ཛ་ཏྲིག་ནན༔ དྷ་ན་རཀྵ་རྦུད་ལིང་༔ ཏྲིའུ་ཏྲིའུ་མ་མ་ན་ཡ་ཤོ་ན་ཛ་མཱ་ར་ཡ་རྦད་རྦད༔ དྲག་སྔགས་སྤོས་རོལ་དང་ཁྱད་པར་གྱི་དབྱུག་པས་བརྡེག་ཅིང་ཐུན་གྱིས་བྲབ་ལ་སྲུང་འཁོར་གསལ་གདབ་པས་དོན་འཐུས་སོ། དེ་མ་ཐག་དངོས་གྲུབ་སྟེར་བའི་ལྟས་འབྱུང་བས་བྱིན་རླབས་དགོས་པར་གསུངས་པས་ཆས་སོགས་སྔོན་བཤད་ལྟར་བྱས་ལ་བྱིན་འབེབས་པ་ནི།
ཧཱུྃ་ཧྲཱིཿ སྔོན་གྱི་བསྐལ་པའི་དང་པོ་ལ༔ ཨོ་རྒྱན་ཡུལ་གྱི་ནུབ་བྱང་མཚམས༔ པདྨ་གེ་སར་སྡོང་པོ་ལ༔ ཡ་མཚན་མཆོག་གི་དངོས་གྲུབ་བརྙེས༔ པདྨ་འབྱུང་གནས་ཞེས་སུ་གྲགས༔ འཁོར་དུ་མཁའ་འགྲོ་མང་པོའི་བསྐོར༔ ཁྱེད་ཀྱི་རྗེས་སུ་བདག་བསྒྲུབ་ཀྱི༔ བྱིན་གྱིས་བརླབ་ཕྱིར་གཤེགས་སུ་གསོལ༔ ཧཱུྃ༔
དུས་གསུམ་བདེ་གཤེགས་རྒྱལ་བ་རྣམས༔ ཆོས་སྐུ་སྐྱེ་བ་མེད་པ་ལས༔ གཟུགས་སྐུ་འགྲོ་བའི་དོན་བགྱིད་ཕྱིར༔ གཉིས་མེད་དབྱིངས་ནས་སྐུར་བཞེངས་ཤིག༔ རྣལ་འབྱོར་རིག་འཛིན་སྒྲུབ་པ་པོར༔ དངོས་གྲུབ་མ་ལུས་ཆར་ལྟར་ཕོབ༔ ལྷ་དང་རིག་འཛིན་སྲུང་མའི་ཚོགས༔ སྤྲུལ་པ་འཁོར་དང་བཅས་པ་རྣམས༔ མཁའ་ལ་སྤྲིན་ལྟར་གཏིབས་ནས་ཀྱང་༔ དངོས་གྲུབ་མ་ལུས་ཆར་ལྟར་ཕོབ༔
དབང་མཆོག་མ་ལུས་བདག་ལ་བསྐུར༔ སྐུ་ཡི་གར་སྟབས་གློག་ལྟར་འཁྱུགས༔ གསུང་གི་ང་རོ་འབྲུག་ལྟར་ལྡིར༔ ཐུགས་ཀྱི་བརྩེ་བས་བདག་ལ་དགོངས༔ དཀྱིལ་འཁོར་འདི་ལ་བྱིན་ཅིག་ཕོབ༔ སྒྲུབ་རྫས་རྣམས་ལ་བྱིན་གྱིས་རློབས༔ གཞལ་ཡས་འདི་ལ་བརྟན་པར་བཞུགས༔ མཐུ་དང་རྩལ་གྱི་ནུས་པ་ཕྱུངས༔ རྟགས་དང་མཚན་མ་དངོས་སུ་སྟོན༔ ཐུགས་དམ་གཉན་པོའི་དུས་ལ་བབ༔
ས་མ་ཡ་ཨ་བེ་ཤ་ཡ་ཧཱུྃ་ཧཱུྃ་ཨ་ཨཱཿ སྤྲོ་བར་མོས་ན་གཞུང་གི་བྱིན་འབེབས་འདིར་བྱས་ལ་ཛཔ྄་དབྱངས་ལན་གསུམ་དུ་གྱེར་རོ། ཡེ་ཤེས་པ་བརྟན་པའི་ཕྱིར་མེ་ཏོག་འཐོར་བ་ནི།
ཧཱུྃ༔ བླ་མ་ཡི་དམ་མཁའ་འགྲོ་ཆོས་སྐྱོང་ཚོགས༔ རྟེན་འབྲེལ་དམ་ཚིག་རྫས་ཀྱི་དཀྱིལ་འཁོར་ལ༔ བརྟན་པར་བཞུགས་ཀྱང་བྱིན་གྱིས་བརླབ་ཏུ་གསོལ༔ འགྲུབ་པར་གྱུར་ཅིག་བཛྲ་ས་མ་ཡ༔ ཨོྃ་སུ་པྲ་ཏིཥྛ་བཛྲ་ཡེ་སྭཱ་ཧཱ༔ གསུམ་པ་ཚང་མ་དུས་གྲངས་རྟགས་གསུམ་ལས།
དུས་ནི་སྨིན་སློབ་ལ་ཟླ་བ་དྲུག ། མོས་སློབ་ཀྱི་དབང་དུ་བྱས་ན་ཟླ་བ་གཅིག་གམ། ཞག་པོ་བདུན་ནམ་ཉིན་ཞག་གསུམ་གྱི་མཐར་བརྟེན་པར་བསྒྲུབས་པས་ཀྱང༌། དུས་དང་དབང་པོ་དང་མཐུན་པར་དངོས་གྲུབ་ཅི་རིགས་པ་ཐོབ་པར་འགྱུར་བར་གསུངས་སོ། གྲངས་དང་རྟགས་ནི་གསང་བ་སྤྱི་དང་སོ་སོའི་གཞུང་ལས་འབྱུང་བ་ལྟར་རོ། གལ་ཏེ་རྟགས་ཚད་ངན་པ་བྱུང་ན་ཉུལ་ལེ་སྤྲད། རྟ་བྲོ་བརྡུང་དམ་སེལ་ལྟས་བྱུང་ན་ཡིག་བརྒྱ་བཟླ་ཞིང་བཤགས་རྒྱུད་བཀླག ། གྲིབ་མི་གཙང་པ་ལ་རྣམ་འཇོམས་སྨེ་བརྩེགས་སཽགས་ཀྱི་བུམ་ཁྲུས་བྱ། རྟགས་ཚད་བཟང་ངན་གང་ལ་ཡང་རེ་དོགས་དགག་སྒྲུབ་མེད་པར་དབྱིངས་སུ་བསྲེ་བ་གནད་ཡིན། དངོས་གྲུབ་ཀྱི་ལྟས་བཟང་ངེས་པ་ཅན་བྱུང་ན་དེ་ཉིད་དུ་རྒྱུན་གྱི་དངོས་གྲུབ་སྨིན་པ་གནད་དུ་ཆེ་བས།
ཐོད་པ་མཚན་ལྡན་ཆང་དང་ཆོས་སྨན་སྦྱར་བས་བཀང་བ་མདུན་དུ་བཞག ཧཱུྃ༔ བདེ་གཤེགས་རྒྱལ་བ་མ་ལུས་དགོངས་སུ་གསོལ༔ རིག་འཛིན་མཁའ་འགྲོ་དམ་ཅན་སྲུང་མའི་ཚོགས༔ ལྷ་ཡི་དགེ་བསྙེན་དམ་ལྡན་ཐམས་ཅད་ཀྱིས༔ ཚུལ་བཞིན་སྒྲུབ་པའི་རྣལ་འབྱོར་བདག་ཅག་ལ༔ ཚེ་དང་ཆོས་དང་ཕྲིན་ལས་རྣམ་བཞི་དང་༔ རྐང་མགྱོགས་མིག་སྨན་རིལ་བུ་མཁའ་སྤྱོད་དང་༔ མཐུ་དང་རྫུ་འཕྲུལ་མངོན་ཤེས་ནུས་མཐུ་དང་༔ སྲིད་ནོར་ཟས་དང་འདོད་དགུའི་དངོས་གྲུབ་སྩོལ༔
ཨ་ལ་ལ་ཧོཿ ཞེས་བརྗོད་ལ་བདུད་རྩི་མྱང་ངོ༌། གསུམ་པ་བསྒྲུབས་ནས་དངོས་གྲུབ་བླང་བ་སྒྲུབ་པ་ཆེན་པོའི་ལས་རིམ་ནི། དང་པོ་སྦྱོར་སྒྲོལ་ལ་བསྟེན་པ་ཡིན་ཀྱང་མོས་སློབ་ཀྱི་སྐབས་སུ་རྫས་ལ་བསྟེན་ནས་བླང་པ་ལ་གསུམ། དངོས་གྲུབ་ཀྱི་རྫས་བཤམས་པ། ཆོ་གའི་སྔོན་འགྲོ། ཆོ་ག་དངོས་སོ། སྒྲུབ་པ་སང་གྲོལ་རྒྱུའི་དེ་རིང་དགོང་ཐུན་ནས་དངོས་གྲུབ་བླང་བའི་རྫས་བཤམས་ཏེ་དཀྱིལ་འཁོར་གྱི་མདུན་དུ་གཞི་དཀར་པོའི་སྟེང་དུ་གྲོ་ཡི་གཡུང་དྲུང་གཡས་འཁྱིལ་དུ་བྲིས་པའི་དབུས་སུ་རིན་པོ་ཆེ་སྣོད་འབྲུ་བཟང་གི་ཕྱེ་མ་མངར་གསུམ་དང་ཞོ་མར་འོ་མས་སྦྲུས་པའི་ནོར་བུ་འབར་བའི་གཟུགས་དང་ཕྱོགས་བཞི་ལས་བཞིའི་འབྲང་རྒྱས་བཟའ་བཅའ་སྣ་ཚོགས་པས་བསྐོར་བ་གཡས་སུ་མངར་གསུམ་ཐུད་དང་བསྲེས་པའི་རིལ་བུ་དང༌། གཡོན་དུ་བྷནྡྷ་བཟང་པོར་འབྲུ་བཅུད་བདུད་རྩི་ཨ་མྲྀ་ཏ་བཏབ་པའང་བཤམ། དགོང་ཐུན་བཟླས་པའི་གཤམ་དུ།
སླར་ཡང་རང་གི་ཐུགས་ཀ་ནས་འོད་ཟེར་དམར་པོ་ལྕགས་ཀྱུ་ལྟ་བུ་གྲངས་མེད་པ་འཕྲོས་མདུན་བསྐྱེད་ཀྱི་ལྷ་ཚོགས་རྣམས་ཀྱི་ཐུགས་ཀར་ཕོག་པས་སྔོན་གྱི་ཐུགས་དམ་རྗེས་སུ་དགོངས་ཏེ་སྐུ་གསུང་ཐུགས་ཡོན་ཏན་ཕྲིན་ལས་ཀྱི་དངོས་གྲུབ་ཐམས་ཅད་འོད་ཟེར་སྣ་ལྔའི་རྣམ་པས་བདག་དང་སྒྲུབ་པའི་རྫས་ལ་ཐིམ་པས་ཡེ་ཤེས་མཆོག་གི་གཟི་བྱིན་འབེབས་པར་གྱུར། བསྙེན་སྒྲུབ་སྔགས་ཤམ་དུ། ཀཱ་ཡ་ཝཱཀྐ་ཙིཏྟ་གུ་ཎ་ཀརྨ་སིདྡྷི་ཕ་ལ་ཧཱུྃ་ཧཱུྃ༔ ཞེས་བཏགས་པ་བརྒྱ་ཙམ་བཟླ། ཕྱིར་ནང་ཐོར་ཐུན་ཕྲིན་ལས་གཞུང་བསྲངས་ཏེ། བཟླས་པ་ཁ་སྐོང་སྟོང་ཚིག་བཅས་གྲུབ་ནས་བསྙེན་རྒྱུན་སྔ་མ་གྲོལ། དངོས་གྲུབ་བླང་བའི་སྔགས་བཏགས་པ་རྒྱུན་བསྙེན་གཏོར་བསྔོས་ཚོགས་མཆོད་སོགས་རྒྱས་པར་བྱེད། ཚོགས་ཐ་མའི་སྐབས་ཉུལ་ལེའི་ལིངྒ་མེར་བསྲེག་ལ་ཆོས་སྐྱོང་གཏོར་མར་བསྟབ། ཡང་ཕྱག་ལེན་ཕལ་མོ་ཆེར་དངོས་གྲུབ་ཀྱི་རྫས་དེ་ནང་རང་དུ་བཤམ། སྔ་ནུབ་དམིགས་བཟླས་འདི་མི་བྱེད་པའང་ཡོད་པས་ལོང་སྐབས་དང་བསྟུན་ཆོག །
གཉིས་པ་དངོས་གྲུབ་ལ་མི་དབང་བའི་བལྟ་ཉན་གྱི་བགེགས་ཚར་གཅོད་པའི་ཕྱིར། ལས་བྱང་ལྟར་བགེགས་བསྐྲད་ཅིང་དྲག་སྔགས་ཕུར་ཐུན་སོགས་འཚམས་རྔམ་བྱས་ལ་སྲུང་འཁོར་བསྒོམ། སྤོས་རོལ་གཡབ་ཅིང་བྱིན་དབབ། སྤྱི་བཤགས་ཡེ་ཤེས་སྐུ་མཆོག་ལྟ་བུ་བརྗོད་ལ་འཁོན་བཅུགས་སྦྱང༌། གསུམ་པ་དངོས་གྲུབ་བསྐུལ་བ་ནི། ལྷ་དང་རིག་འཛིན་མཁའ་འགྲོ་དགོངས༔ འདིར་འདུས་རིག་འཛིན་བདག་ཅག་རྣམས༔ སྨིན་གྲོལ་གཉིས་ཀྱིས་རྒྱུད་སྦྱངས་ཤིང་༔ བསྐྱེད་རྫོགས་གཉིས་ཀྱིས་ལས་གཞུང་བསྲང་༔ བསྙེན་སྒྲུབ་རྣམ་བཞི་མཐར་རུ་ཕྱིན༔
ལས་དང་ཐུགས་རྗེ་མཐུན་པ་ཡིས༔ ཞི་རྒྱས་དབང་དྲག་ཡིད་བཞིན་གཏེར༔ སྐུ་གསུང་ཐུགས་ཀྱི་དངོས་གྲུབ་སྩོལ༔ ཨོྃ་ཨཱཿཧཱུྃ་ཀཱ་ཡ་ཝཱཀྐ་ཙིཏྟ་སིདྡྷི་ཧཱུྃ་ཨཱཿ ཧཱུྃ༔ དངོས་གྲུབ་བསྩལ་དང་སྩོལ་བར་མི་དམིགས་ཀྱང་༔ བདེ་གཤེགས་རྒྱལ་བ་རྣམས་ཀྱི་བྱིན་གྱིས་བརླབས༔ བླ་མ་ཡི་དམ་མཁའ་འགྲོའི་ཐུགས་རྗེ་དང་༔ ཚོགས་ལམ་སྦྱོར་ལམ་གནས་པའི་རིག་འཛིན་དང་༔ བདེ་གཤེགས་ཡོངས་རྫོགས་རྣམས་ཀྱིས་ཞལ་བཞེས་ལྟར༔
སྒྲུབ་མཆོག་བདག་ལ་སྔོན་གྱི་སྨོན་ལམ་མཐུས༔ ཚེ་དང་ཆོས་དང་ལས་བཞི་ལྷུན་གྲུབ་དང་༔ རྐང་མགྱོགས་མིག་སྨན་རིལ་བུ་མཁའ་སྤྱོད་དང་༔ སྲིད་དང་ཟས་ནོར་མཐུ་རྩལ་དངོས་གྲུབ་སྩོལ༔ སརྦ་སིདྡྷི་ཕ་ལ་ཧཱུྃ་ཨཱཿ དེ་ལྟར་རྩེ་གཅིག་ཐུགས་དམ་རྒྱུད་བསྐུལ་བས༔ རྩ་བའི་དཀྱིལ་འཁོར་ལྷ་རྣམས་མཉམ་སྦྱོར་བའི༔ སྦྱོར་མཚམས་འོད་ཟེར་དམར་པོ་ཕྱོགས་བཅུར་འཕྲོས༔ འགྲོ་དྲུག་སེམས་ཅན་རྒྱུད་སྦྱང་མཁའ་ཁྱབ་ཀྱི༔ བདེ་བར་གཤེགས་པ་རྣམས་ལ་དགྱེས་པར་བསྐྱེད༔
སྐུ་གསུང་ཐུགས་དང་ཡོན་ཏན་ཕྲིན་ལས་ཀྱི༔ དངོས་གྲུབ་ཚུར་བསྡུས་བདག་དང་སྒྲུབ་རྫས་ལ༔ ཐིམ་པས་འཆི་མེད་བདུད་རྩི་དྭངས་མ་ཆེ༔ དངོས་གྲུབ་ཀུན་གྱི་སྙིང་པོ་འཁྱིལ་བར་གྱུར༔ ཞེས་གསལ་བཏབ་ལ་བསྙེན་སྒྲུབ་ལྷ་སྔགས་ནི༔ ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ་ཧྲཱིཿ ཤམ་བུར། ཀཱ་ཡ་སིདྡྷི་ཨོྃ༔ ཝཱཀྐ་སིདྡྷི་ཨཱཿ
ཙིཏྟ་སིདྡྷི་ཧཱུྃ༔ གུ་ཎ་སིདྡྷི་ཏྲཱྃ༔ ཀརྨ་སིདྡྷི་ཧྲཱིཿ སརྦ་ལོ་ཀ་ཛྙཱ་ན་སིདྡྷི་ཕ་ལ་ཧཱུྃ༔ ཞེས་བཏགས་པ་སྟོང་ཕྲག་གམ་བརྒྱ་རྩ་ལས་མི་ཉུང་བ་བཟླས་ལ། དངོས་གྲུབ་ཐམས་ཅད་འོད་ཟེར་འཇའ་ཚོན་ལྟ་བུའི་རྣམ་པ་བདག་ཉིད་གནས་ལྔར་ཐིམ་པར་གྱུར། སྐྱ་རེངས་འཆར་ཁ་དང་བསྟུན་སྐུ་གསུང་ཐུགས་རྟེན་རྣམ་རྒྱལ་བུམ་པ་སོགས་སྒྲུབ་རྫས་ལས་རྡོར་གྱིས་བཏེགས་ལ་དངོས་གྲུབ་ལེན་པ་ནི། ཧྲཱིཿ ཡེ་ཤེས་ལུས་ཅན་འགྲན་དུ་མེད་པ་ཡི༔ གཟི་བརྗིད་སྐུ་ཡི་དངོས་གྲུབ་བསྩལ་དུ་གསོལ༔
ཚངས་པའི་དབྱངས་ལ་ཆོས་ཀྱི་ཆར་ཆེན་འབེབས༔ ནུས་པ་སྔགས་ཀྱི་དངོས་གྲུབ་བསྩལ་དུ་གསོལ༔ གཟུངས་དྲན་ཏིང་འཛིན་མཁྱེན་བརྩེ་ཡོངས་ཀྱི་གཞི༔ འོད་གསལ་སྙིང་པོའི་དངོས་གྲུབ་བསྩལ་དུ་གསོལ༔ ཡིད་བཞིན་ནོར་བུ་དཔག་བསམ་བུམ་པ་བཟང་༔ འདོད་འབྱུང་གཏེར་གྱི་དངོས་གྲུབ་བསྩལ་དུ་གསོལ༔ གདུལ་བྱ་སོ་སོའི་མོས་པ་ཇི་བཞིན་དུ༔ ཐོགས་མེད་འཇུག་པའི་དངོས་གྲུབ་བསྩལ་དུ་གསོལ༔ སྲུང་དང་ཞི་རྒྱས་དབང་དང་མངོན་སྤྱོད་སོགས༔ ཐུན་མོང་ལས་ཀྱི་དངོས་གྲུབ་བསྩལ་དུ་གསོལ༔
མཁའ་སྤྱོད་རིལ་བུ་མིག་སྨན་རྐང་མགྱོགས་སོགས༔ ཁྱད་པར་གྲུབ་པའི་དངོས་གྲུབ་བསྩལ་དུ་གསོལ༔ ཚེ་དང་ཡོ་བྱད་འདོད་རྒུ་བསྒྱུར་ལ་སོགས༔ ཕྱི་ནང་དབང་བཅུའི་དངོས་གྲུབ་བསྩལ་དུ་གསོལ༔ མཐོང་ཐོས་དྲན་རིག་གདུལ་བྱ་སྨིན་ཅིང་གྲོལ༔ བླ་མེད་མཆོག་གི་དངོས་གྲུབ་བསྩལ་དུ་གསོལ༔ ཞེས་དང་རང་གཞུང་བྱུང་བའི་དངོས་གྲུབ་བསྐུལ་ཚིག་ནི། ཧཱུྃ༔ ཡང་གསང་བླ་མེད་ཐུགས་དམ་གཅིག་བསྡུས་པ༔ བྱིན་རླབས་གཏེར་ཆེན་ཐུགས་རྗེའི་བདག་ཉིད་མཆོག༔
འཇིག་རྟེན་དབང་ཕྱུག་འཁོར་འདས་ཟིལ་གནོན་གྱི༔ ཡོངས་རྫོགས་འདུས་པའི་དཀྱིལ་འཁོར་ལྷ་ཚོགས་རྣམས༔ རྨད་བྱུང་ཏིང་འཛིན་འཛབ་ཀྱིས་རྒྱུད་བསྐུལ་ལ༔ སྐུ་གསུང་ཐུགས་མཆོག་དངོས་གྲུབ་དེང་འདིར་སྩོལ༔ ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ་ཧྲཱིཿ

མཐར་སྔགས་བརྗོད་པས་གནས་གསུམ་དུ་བཞག ། རྫས་རྣམས་བཟའ་བཏུང་བྱས་ཏེ་ལོངས་སྤྱོད་པས། སྟན་ཐོག་དེ་ཉིད་དུ་དངོས་གྲུབ་རྣམ་གཉིས་བདེ་བླག་གི་ཚུལ་དུ་ཐོབ་པར་ བསམས་ལ། དགོངས་པའི་གདེང་བཟུང་ངོ༌། གཞན་དོན་དབང་བསྐུར་ན་རྒྱས་བསྡུས་གང་ཡིན་པ་སྐབས་འདིར་སྦྲེལ་ལོ། རྩ་བའི་གསུམ་པ་མཐའ་རྒྱས་རྗེས་ཀྱི་རིམ་པ་ལ་གསུམ། དཀྱིལ་འཁོར་དང་འབྲེལ་བའི་རྗེས་ཆོག་ཕྱི་མཚམས་བཀྲོལ་བ་སློབ་དཔོན་ལ་སྐུ་དྲིན་གསོལ་ཞིང་སྨོན་ལམ་དང་ཤིས་བརྗོད་བྱའོ། དང་པོ་ནི། དངོས་གྲུབ་བླང་བ་ཁོ་ནའམ་དབང་བསྐུར་གྲུབ་པའི་རྗེས་སུ། རྙིང་མ་སྤྱི་ཡི་ཕྱག་བཞེས་ལྟར་བསྙེན་པའི་ཁ་སྐོང་དང་ལས་ཐམས་ཅད་མྱུར་དུ་འགྲུབ་པའི་ཕྱིར་ཞི་རྒྱས་ཀྱི་སྦྱིན་སྲེག་སྐབས་འདིར་བྱ་སྲོལ་ཡོད་པས་གྲུབ་ན་གལ་ཆེའོ། ལྷག་ཆོག་བཏང་ཞིང་སྔར་བཙོན་དུ་བཟུང་བའི་ལྷག་མ་དང་ལྷན་ཅིག་སྒྲུབ་ཁང་ལྷོ་ནུབ་གོམ་པ་བདུན་ཅུའི་སར་བསྐྱལ།
དེ་ནས་གནས་ཉུལ་གཏོར་མའི་ནང་དུ་སྔར་ལྷག་མའི་རས་མ་ཅུང་ཙམ་དང༌། གསེར་སྐྱེམས་ཐོགས་ལ། ཧཱུྃ༔ གིང་ཆེན་བཅུ་གཉིས་གནས་ཉུལ་མ་མོ་འབུམ༔ རྣལ་འབྱོར་སྟངས་འབྱེད་ཏིང་འཛིན་དྲོད་ཉུལ་མ༔ སྒྲུབ་པའི་དཀྱིལ་འཁོར་བྱ་བ་མཐའ་རུ་ཕྱིན༔ ལྷག་མ་དང་ནི་གསེར་སྐྱེམས་མཆོད་པ་འབུལ༔ གསང་སྔགས་བསྟན་པའི་བྱ་ར་མཛད་དུ་གསོལ༔ ཨོྃ་ཛྙཱ་ན་གྷྲྀ་ཝ་ཀྲོ་ཏི་སཏྭཾ་བྷ་ལིངྟ་ཁཱ་ཧི༔ ཞེས་གཏོར་མ་ཕུལ་ནས་ བཛྲ་མུཿ
ས་རང་གནས་སུ་གཤེགས། ཆོས་སྐྱོང་གཏོར་འབུལ་སྐབས་སུ་དེ་དག་གི་གཏོར་མ་རྣམས་ཡང་ཐོག་ལྟ་བུར་འབུལ། ཆད་བརྟན་ལ་རྒྱུན་བཞག་ཕྱིར་བསྐྱང་ཞིང་རྟ་བྲོ་བརྡུང༌། གཏང་རག་གི་མཆོད་བསྟོད་རྒྱས་པར་བྱས་ལ་ནོངས་པ་བཤགས། མདུན་བསྐྱེད་ཀྱི་ལྷ་ཡེ་ཤེས་པ་རྣམས་རས་བྲིས་ཀྱི་དཀྱིལ་འཁོར་རམ་རྟེན་བཞུགས་བྱ། དམ་ཚིག་པ་རང་ལ་བསྡུ། བདག་གི་རྣལ་འབྱོར་ཡང་འོད་གསལ་དུ་བསྡུ་ཞིང་རྒྱུན་སྤྱོད་གོ་བགོ་དམིགས་བསལ་བྱེད་ན་སྤྱི་ཙམ་དུ། ཧཱུྃ༔ ངར་འཛིན་རྣམ་དག་སྒྱུ་ལུས་འཇའ་འདྲ་འདི༔ བླ་མེད་སྐུ་གསུང་ཐུགས་སུ་རྒྱས་བཏབ་ནས༔
བདེན་པ་དབྱེར་མེད་ལྟ་སྤྱོད་ཟུང་འབྲེལ་ཏེ༔ རྒྱུན་དུ་འགྲོ་བ་འདྲེན་པའི་སྤྱོད་ལམ་བྱའོ༔ ཨོྃ་ཨཱཿཧཱུྃ་བཛྲ་ཧྲཱིཿཨཱཿ མི་འགྱུར་མི་ཤིགས་རྡོ་རྗེའི་གུར༔ སྟོང་པའི་གོ་ཆ་བླ་ན་མེད༔ ཆོས་སྐུ་སྐྱེ་མེད་རྡོ་རྗེ་ཡིན༔ མཚན་མའི་སྤྱོད་ཡུལ་ཀུན་བཅོམ་ནས༔ ཆོས་ཀྱི་དབྱིངས་སུ་རྒྱས་བཏབ་པས༔ སངས་རྒྱས་ཀྱིས་ཀྱང་མི་གཟིགས་ན༔ གནོད་བྱེད་བགེགས་ཀྱིས་ག་ལ་མཐོང་༔
ཧཱུྃ་ཧཱུྃ་ཧཱུྃ༔ བཛྲ་རཀྵ་རཀྵ༔ ཨོྃ་བཛྲ་ཀཱ་ཡ་ཝཱཀྐ་ཙིཏྟ་ཧཱུྃ༔ ཞེས་རྒྱས་གདབ་བོ། གཉིས་པ་མཚམས་བཀྲོལ་ཞིང་དཀྱིལ་འཁོར་བསྡུ་བ་ནི། རྒྱལ་ཐོ་བཞི་ལ་ཟླུམ་གཏོར་བཞི་སྒོ་བྱང་གཉིས་ལ་དམར་གཏོར་རེ་རེ་དང༌། ཕྱི་མཆོད་བཅས་བཤམ། ཕྱི་རོལ་ཤར་གྱི་ཐོ་རྩར་ཕྱིན་ཏེ། མཆོད་པ་བྱིན་རླབས་ནི། མཆོད་གཏོར་རྣམས།
ཨོྃ་བཛྲ་ཨ་མྲྀ་ཏ ས་བསང༌། རྃ་ཡྃ་ཁྃ་ གིས་སྦྱང༌། ཐམས་ཅད་སྟོང་ཉིད་ནམ་མཁའི་ངང་༔ བྷྲཱུྃ་ལས་རིན་ཆེན་སྣོད་ནང་དུ༔ ཨོྃ་ལས་ཕྱི་ནང་མཆོད་པའི་ཚོགས༔ སོ་སོའི་ལྷ་མོའི་རོལ་པར་བཅས༔ རབ་འབྱམས་ནམ་མཁའ་གང་བར་གྱུར༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་པཱུ་ཛ་ས་མ་ཡ་ཧཱུྃ༔ ཞེས་དང༌། གཏོར་གཞོང་རཏྣའི་གཞལ་ཡས་སུ༔
གཏོར་མ་འདོད་ཡོན་ཕུང་པོར་སྤུངས༔ ཨོྃ་ཨཱཿཧཱུྃ༔ ལན་གསུམ་དང་བཅས་པས་བརླབས། ཨོྃ་དྷྲིཥྚ་རཱཥྚཱ་ཡ་མ་ཧཱ་བྷ་ལིངྟ་ཁཱ་ཧི་ཁཱ་ཧི༔ ལན་གསུམ་གྱི་གཏོར་མ་འབུལ། ཨོྃ་བཛྲ་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་པྲ་ཏཱིཙྪ་སྭཱ་ཧཱ༔ ཧཱུྃ༔ རྒྱལ་པོ་ཆེན་པོ་ཡུལ་འཁོར་སྲུང་༔ དྲི་ཟ་གྲུལ་བུམ་ཚོགས་བཅས་རྣམས༔ གསེར་སྐྱེམས་མཆོད་པ་འདི་བཞེས་ལ༔
ཤར་ཕྱོགས་ཕྱི་ཡི་དུང་སྒོ་ཕྱེས༔ དཀྱིལ་འཁོར་བྱ་བ་མཐར་ཡང་ཕྱིན༔ གཏང་རག་མཆོད་པས་དགྱེས་བྱས་ཏེ༔ སྐྱེ་མེད་ཆོས་དབྱིངས་ངང་དུ་བཞེས༔ ཞི་བའི་ལས་རྣམས་མཐར་ཕྱིན་ཤོག༔ བཛྲ་མུཿ ས་གཤེགས། དེ་ནས་ལྷོ་ཡི་ཐོ་རྩར་ཕྱིན་ལ་མཆོད་གཏོར་རྣམས། བྱིན་བརླབ་སྔར་ལྟར་རམ་བསྡུ་ན། རྃ་ཡྃ་ཁྃ་ གིས་བསངས་ལ།
ཨོྃ་ཨཱཿཧཱུྃ༔ གིས་བྱིན་གྱིས་བརླབས་ལ། ཨོྃ་བཻ་རཱུ་དྷ་ཀཱ་ཡ་མ་ཧཱ་བ་ལིངྟ་ཁཱ་ཧི་ཁཱ་ཧི༔ ལན་གསུམ། ཨརྒྷཾ? སོགས། ཧཱུྃ༔ རྒྱལ་པོ་ཆེན་པོ་འཕགས་སྐྱེས་པོ༔ གཤིན་རྗེ་མེ་ལྷའི་ཚོགས་དང་བཅས༔ གསེར་སྐྱེམས་མཆོད་པ་འདི་བཞེས་ལ༔ ལྷོ་ཕྱོགས་ཕྱི་ཡི་གསེར་སྒོ་ཕྱེས༔
རྒྱས་པའི་དཀྱིལ་འཁོར་མཐར་ཡང་ཕྱིན༔ གཏང་རག་མཆོད་པས་དགྱེས་བྱས་ཏེ༔ སྐྱེ་མེད་ཆོས་དབྱིངས་ངང་དུ་གཤེགས༔ རྒྱས་པའི་ལས་རྣམས་མཐར་ཕྱིན་ཤོག༔ བཛྲ་མུཿ ས་གཤེགས། དེ་ནས་ནུབ་ཀྱི་ཐོ་རྩར་འཁོད་ལ། རྃ་ཡྃ་ཁྃ་ གིས་བསངས་ལ། ཨོྃ་ཨཱཿཧཱུྃ༔ ལན་གསུམ།
ཨོྃ་བི་རུ་པཱཀྵཱ་མ་ཧཱ་བ་ལིངྟ་ཁཱ་ཧི་ཁཱ་ཧི༔ ལན་གསུམ། ཨརྒྷཾ? སོགས། ཧཱུྃ༔ རྒྱལ་པོ་ཆེན་པོ་སྤྱན་མི་བཟང་༔ སྲིན་པོ་ཀླུ་ཡི་ཚོགས་དང་བཅས༔ གསེར་སྐྱེམས་མཆོད་པ་འདི་བཞེས་ལ༔ ནུབ་ཕྱོགས་ཕྱི་ཡི་ཟངས་སྒོ་ཕྱེས༔ དབང་གི་དཀྱིལ་འཁོར་མཐར་ཡང་ཕྱིན༔ གཏང་རག་མཆོད་པས་དགྱེས་བྱས་ཏེ༔
སྐྱེ་མེད་ཆོས་དབྱིངས་ངང་དུ་གཤེགས༔ དབང་གི་ལས་རྣམས་མཐར་ཕྱིན་ཤོག༔ བཛྲ་མུཿ ས་གཤེགས། དེ་ནས་བྱང་གི་ཐོ་རྩར་འཁོད་ལ། རྃ་ཡྃ་ཁྃ ་གིས་བསངས་ལ། ཨོྃ་ཨཱཿཧཱུྃ༔ ལན་གསུམ། ཨོྃ་བཻ་ཤྲ་མ་ཎཱ་ཡ་མ་ཧཱ་བ་ལིངྟ་ཁཱ་ཧི་ཁཱ་ཧི༔ ལན་གསུམ།
ཨརྒྷཾ? སོགས། ཧཱུྃ༔ རྒྱལ་པོ་ཆེན་པོ་རྣམ་ཐོས་སྲས༔ རླུང་ལྷ་དབང་ལྡན་ཚོགས་དང་བཅས༔ གསེར་སྐྱེམས་མཆོད་པ་འདི་བཞེས་ལ༔ བྱང་ཕྱོགས་ཕྱི་ཡི་ལྕགས་སྒོ་ཕྱེས༔ དྲག་པོའི་དཀྱིལ་འཁོར་མཐར་ཡང་ཕྱིན༔ གཏང་རག་མཆོད་པས་དགྱེས་བྱས་ཏེ༔ སྐྱེ་མེད་ཆོས་དབྱིངས་ངང་དུ་གཤེགས༔ དྲག་པོའི་ལས་རྣམས་མཐར་ཕྱིན་ཤོག༔
བཛྲ་མུཿ ས་གཤེགས། དེ་ནས་སྒོ་བྱང་ཕྱི་ནང་བཀྲོལ་བ་ནི། ཕྱི་སྒོར་མཆོད་གཏོར་བཤམས། རྃ་ཡྃ་ཁྃ་ གིས་བསང༌། ཨོྃ་ཨཱཿཧཱུྃ༔ ལན་གསུམ། ཨོྃ་བཛྲ་ཀྲོ་དྷ་ཧྱ་གྷྲྀ་ཝ་ཧུ་ལུ་ཧུ་ལུ་ཧཱུྃ་ཕཊ྄ཿ ཨི་དཾ་བ་ལིངྟ་ཁ་ཁ་ཁཱ་ཧི་ཁཱ་ཧི༔ ལན་གསུམ་གྱིས་གཏོར་མ་འབུལ།
ཨརྒྷཾ? སོགས་ཀྱིས་མཆོད། ཧཱུྃ༔ ཁྲོ་རྒྱལ་དབང་ཆེན་ཧེ་རུ་ཀཿ ཡབ་ཡུམ་སྤྲུལ་པ་འཁོར་དང་བཅས༔ གསེར་སྐྱེམས་གཉན་པོ་འདི་བཞེས་ལ༔ དཀྱིལ་འཁོར་བྱ་བ་མཐར་ཡང་ཕྱིན༔ བར་གྱི་སྒོ་མཚམས་ཕྱེ་རུ་གསོལ༔ རྟོག་མེད་ཆོས་དབྱིངས་ངང་ལ་གཤེགས༔ བཀྲ་ཤིས་དགེ་ལེགས་མཛད་དུ་གསོལ༔ བཛྲ་མུཿ
ཞེས་ལྷ་གཤེགས་སྒོ་བྱང་བསྡུའོ། འབྱུང་བ་རྣམས་བསྡུ་བ་ནི༔ ཧཱུྃ༔ ཉི་ཟླ་རླུང་ས་འབྱུང་བ་བཞི༔ དེ་རིང་དཀྱིལ་འཁོར་མཐའ་རུ་ཕྱིན༔ རྒྱ་ཡི་གདམས་པ་དཀྲོལ་དུ་གསོལ༔ འབྱུང་བ་རང་བྱུང་མཁའ་ལ་ཐིམ༔ ཞེས་རྒྱ་བཀྲོལ་ལ་གསེར་སྐྱེམས་མཆོད། དེ་ནས་ནང་སྒོར་མཆོད་གཏོར་བཤམས་ལ། རྃ་ཡྃ་ཁྃ ་གིས་བསང༌།
ཨོྃ་ཨཱཿཧཱུྃ༔ ལན་གསུམ། ཨོྃ་བཛྲ་ཀྲོ་དྷ་ཨ་མྲྀ་ཏ་ཀུནྜ་ལི་ཨི་དཾ་བ་ལིངྟ་ཁ་ཁ་ཁཱ་ཧི་ཁཱ་ཧི༔ ལན་གསུམ། ཨརྒྷཾ? སོགས་མཆོད། ཧཱུྃ༔ ཁྲོ་རྒྱལ་དམ་ཚིག་བདུད་རྩིའི་མཆོག༔ ཡབ་ཡུམ་སྤྲུལ་པ་འཁོར་བཅས་རྣམས༔ གསེར་སྐྱེམས་གཉན་པོ་འདི་བཞེས་ལ༔ དེ་རིང་དཀྱིལ་འཁོར་མཐར་ཕྱིན་པས༔
ནང་གི་སྲུང་འཁོར་བཀྲོལ་དུ་གསོལ༔ དམ་ཚིག་ཡེ་ཤེས་དབྱིངས་སུ་གཤེགས༔ བཀྲ་ཤིས་དགེ་ལེགས་བརྟན་དུ་གསོལ༔ ཨོྃ་བཛྲ་མུཿ ས་གཤེགས། མེ་ཏོག་དང་གསེར་སྐྱེམས་དང་བཅས་སྒོ་བྱང་བསྡུའོ། དེ་ཡང་ཁྲོ་བཅུའི་ཕུར་པ་བསྡུ་བ་ནི། ནང་དུ་སླེབ་མ་ཐག་སློབ་དཔོན་ནམ་རྒྱལ་ཚབ་པ་དཀྱིལ་འཁོར་ནུབ་ཏུ་འཁོད་ལ་འོག་གི་ཕུར་བུའམ་ནུབ་ཀྱི་ཕུར་བུ་ཕྱི་མ་ལག་གཉིས་སྐམ་པའི་རྒྱ་དང་བཅས། ཨོྃ་བཛྲ་ཀཱི་ལ་ཡ་ཨུཏྐཱི་ལ་ཡ་བཛྲ་དྷ་རོད་ཨ་ཛྙཱ་པ་ཡ་ཏེ་ཧཱུྃ་ཧཱུྃ་ཧཱུྃ་ཕཊ྄་སྭཱ་ཧཱ༔ བླངས་ཏེ།
ཨོྃ་རུ་རུ་སྥུ་རུ་ཛྭ་ལ་ཏིཥྛ་སིདྡྷི་ལོ་ཙ་ནི་སརྦ་ཨརྠ་སཱ་དྷ་ནི་སྭཱ་ཧཱ༔
ཞེས་ཕུར་རྩེ་འོ་མས་བཀྲུ། ཆོས་ཐམས་ཅད་སྐྱེ་བ་མེད་པའི་དོན་ཡིད་ལ་བྱས་ཏེ་དྲིལ་བུ་དཀྲོལ་ཞིང༌། ཨཱ་ཀཱ་རོ? སོགས་སྔགས་བརྗོད་བཞིན་འཇམ་རོལ་བཅས་རས་བྲིས་སམ་དཀྱིལ་འཁོར་བསྡུའོ། རང་ལུགས་ལྟར་ན། ཨོྃ་སྭ་བྷཱ་ཝ་ལཾ་སན་ཏེ་ཧོཿ ཞེས་རྡུལ་ཚོན་བསྡུའོ། གསུམ་པ་ཐོག་མར་ནོངས་བཤགས་བྱ་བ་ནི། མཆེད་ལྕམ་རྣམས་ཕན་ཚུན་དུ་ཕྱག་བྱས་ལ་རེས་མོས་ཚུལ་གྱིས། ཧོཿ
ཐམས་ཅད་རྡོ་རྗེ་མཆེད་དང་ལྕམ་དྲལ་ཏེ༔ བདེ་བར་གཤེགས་པའི་སློབ་མ་དམ་མནོས་ནས༔ ཀུན་ཀྱང་མཐུན་པར་སྤྱོད་པའི་དམ་ཚིག་ལ༔ མཉམ་ཉིད་ངང་ལས་ལེགས་ཉེས་དབྱེར་མེད་ཀྱང་༔ ལུས་ངག་རྣམ་པར་དག་པའི་ཚུལ་ཙམ་དུ༔ གཞུང་ལས་ཉམས་ཤིང་ཐུགས་དང་འགལ་བ་རྣམས༔ རྣམ་དག་བསམ་པས་མི་གནས་ཚིག་འདིས་བཤགས༔ འཛིན་མེད་ངང་དུ་བཟོད་པར་བཞེས་མཛོད་ལ༔ རང་བཞིན་དག་པའི་ཚངས་པ་བསྩལ་དུ་གསོལ༔ ཨ་ཨ་ཨཱཿ
དེ་ན་རྡོ་རྗེ་སློབ་དཔོན་ལ་གཏང་རག་འབུལ་ཞིང་བཟོད་པར་གསོལ་བ་ནི། ཐམས་ཅད་ཀྱི་ཕྱག་བྱ་ལུས་ལོངས་སྤྱོད་འབུལ་བའི་བློས། ཧོཿ རྡོ་རྗེ་སློབ་དཔོན་ཆེན་པོ་དཔལ་མཆོག་ལྡན༔ གསུང་རབ་རྒྱ་མཚོས་ལྷ་མིའི་འདྲེན་པའི་དཔལ༔ ཡང་དག་དོན་སྟོན་འཁོར་བའི་སྡུག་བསྔལ་སྐྱོབས༔ འཇིག་རྟེན་འདི་ན་ཕ་མའི་ཚུལ་དུ་གནས༔ བཀའ་དྲིན་བཟང་ཡང་གཉེན་བཀུར་རྔོ་མ་ཐོག༔ སྡོམ་གསུམ་བསྲུང་བྱ་དམ་ཚིག་གང་ཉམས་ཀྱང་༔ ཉེས་ལྟུང་སྒྲིབ་པར་མི་འགྱུར་འདག་བྱའི་ཕྱིར༔
མཐོལ་བཤགས་བཟོད་པར་གསོལ་གྱིས་ཚངས་པར་སྩོལ༔ ཞེས་ཞབས་སྤྱི་བོར་བླངས་ཤིང་བླ་མ་སྤྱི་གཙུག་ཏུ་འབྲལ་མེད་བཟུང་ངོ༌། ནོངས་བཤགས་དང་བཀའ་དྲིན་གསོལ་བ་གཉིས་སོ། སྤྲོས་མེད་སྐབས་མ་བྱས་ཀྱང་ཆོག་གོ ། དེ་ནས་སྨོན་ལམ་སྤྱི་ལྟར་གདབ་པ་ནི་ཐལ་མོ་སྦྱར་ལ། ཀྱེ་ཧོཿ མི་གནས་ཡེ་ཤེས་ཆོས་ཀྱི་དཀྱིལ་འཁོར་དུ༔ མ་བཅོས་ལྷུན་གྲུབ་ཡོན་ཏན་རྫོགས་པའི་དཔལ༔ རབ་འབྱམས་རྒྱལ་བའི་བཀའ་ལུང་ཡོངས་རྫོགས་ནས༔ འགྲོ་བ་ཡོངས་ཀྱི་དཔལ་དུ་འགྱུར་བར་ཤོག༔
འདི་ལྟ་བུ་ཡི་དཀྱིལ་འཁོར་རྟག་ཏུ་བརྩོན༔ བཀའ་དྲིན་ཆེ་བའི་རྡོ་རྗེ་སློབ་དཔོན་དང་༔ ལུ་གུ་རྒྱུད་ཀྱི་འབྲེལ་བའི་མཆེད་ལྕམ་རྣམས༔ འབྲལ་མེད་དག་པའི་ཞིང་དུ་འཚོགས་པར་སྨོན༔ བླ་མེད་སྒྲུབ་པའི་དཀྱིལ་འཁོར་ཆེན་པོ་འདིར༔ སྐུ་གསུང་ཐུགས་ཀྱི་དངོས་གྲུབ་མ་ཐོབ་བར༔ ས་ལམ་མཐར་ཕྱིན་འགྲོ་བ་ཐབས་ཀྱིས་སྒྲོལ༔ སྐུ་གསུམ་ཡེ་ཤེས་ལྔ་ལ་སྤྱོད་པར་ཤོག༔ ཅེས་རྩེ་གཅིག་པས་ཡིད་ཀྱིས་སྨོན་ལམ་གདབ། ཁྱད་པར་མར་མེའི་སྨོན་ལམ་བྱ་བ་ནི།
ཐམས་ཅད་ཀྱིས་ལག་གཡས་སུ་མར་མེ་དང་གཡོན་དུ་སྤོས་རིང་ཐོགས་ལ། རྒྱལ་ཐེབས་པས་སྟོང་ཐུན་ཟུར་གསལ་ལྟར་སྔོན་དུ་འགྲོ་བས་དབྱངས་བོར་ལེན་བྱས་ཏེ། ཧཱུྃ༔ བླ་མེད་གསང་བ་མཆོག་གི་དཀྱིལ་འཁོར་འདིར༔ རྡོ་རྗེ་སློབ་དཔོན་གཉན་གྱི་དབུ་མཛད་ནས༔ དམ་ཚིག་ལྡན་པའི་མཆེད་དང་ལྕམ་དྲལ་རྣམས༔ དེང་ནས་བྱང་ཆུབ་སྙིང་པོ་མ་ཐོབ་བར༔ འཁོར་བའི་གཡང་ས་ཆེན་པོར་མི་ལྟུང་ཞིང་༔ མ་རིག་མུན་པའི་ནང་དུ་མི་འཁྱམས་ཤོག༔ གཅོང་རོང་ཟབ་མོའི་གནས་སུ་མི་སྐྱེ་དང་༔
དམྱལ་བའི་ཟངས་ཁར་གནས་སུ་མི་ལྟུང་ཞིང་༔ གཅན་གཟན་གདུག་པའི་སྒྲ་སྐད་མི་གྲགས་ཤིང་༔ མཚོན་ཆ་གདུག་པའི་དབལ་གྱིས་མི་ཕོག་ཤོག༔ རྡོ་རྗེ་སློབ་དཔོན་བཀའ་དྲིན་ཆེ་བ་དང་༔ མཚན་ལྡན་གཟུངས་མ་རྡོ་རྗེ་མཆེད་ལྕམ་རྣམས༔ མི་འབྲལ་འགྲོགས་པའི་ཏིང་འཛིན་རྩེ་གཅིག་གིས༔ ས་བཅུ་རིམ་གྱིས་ཁྱད་པར་བགྲོད་པར་ཤོག༔ ནམ་ཞིག་ཚེ་འཕོས་འཆི་བའི་དུས་བཟུང་ཚེ༔ མ་རིག་དབང་གིས་འཁོར་བར་ལྟུང་སྲིད་ན༔ སྣང་གསལ་མར་མེས་མ་རིག་སྡུག་བསྔལ་སེལ༔
ཉོན་མོངས་དབང་གིས་རིགས་དྲུག་གནས་འཁྱམས་ན༔ སྣང་གསལ་མར་མེས་འགྲོ་དྲུག་སྡུག་བསྔལ་སེལ༔ རྒྱུ་མཆོག་འདི་ཡི་ས་བཅུ་ཡོངས་སྒྲོལ་ཏེ༔ ཤེས་བྱའི་སྒྲིབ་སྦྱངས་ཕྱིར་མི་ལྡོག་པར་ཤོག༔ སྣང་གསལ་གོ་འབྱེད་ཞུན་མར་མདངས་ལྡན་འདི༔ བདེ་གཤེགས་ཡོངས་ལ་ཕུལ་བའི་མཐུ་བྱིན་གྱིས༔ ས་བཅུ་འདས་ཏེ་ས་རྣམས་ཡོངས་ནོན་ཤོག༔ ཀུན་ཏུ་འོད་དང་མ་ཆགས་པདྨའི་སྤྱན༔ འཁོར་ལོ་ཚོགས་ཆེན་སྟུག་པོ་བཀོད་པའི་ས༔ དེ་ཝ་ཀོ་ཤ་ཀུན་བཟང་དབྱེར་མེད་ས༔
རྡོ་རྗེ་སེམས་མིང་ལྕང་ལོ་ཅན་གྱི་གནས༔ བླ་མའི་ས་དང་སྲིད་གསུམ་གཞི་རྫོགས་ས༔ རྩོད་བྲལ་ལྷུན་པོའི་ས་ལ་ཐིག་ལེ་ཡི༔ ས་ལམ་འགྲོ་རྣམས་མ་ལུས་ལྷུན་བགྲོད་ནས༔ གཟུགས་སྐུ་གཉིས་ཀྱིས་འགྲོ་དོན་ཡོངས་རྫོགས་ཤོག༔ ཅེས་དང་རང་ལུགས་བཀའ་བརྒྱད་ཀྱི་མར་མེའི་སྨོན་ལམ་གཉིས་གང་བདེ་བྱའོ། གཞན་ཡང་སྤྲོ་ན་ཐེག་པ་ཆེན་པོ་སྤྱི་དང་ཁྱད་པར་རྒྱ་ཆེར་གདབ་པས། དུས་གཉན་པའི་ཕྱིར་འགྲུབ་པར་འགྱུར་རོ། དེ་ནས་ཞལ་ནས་གསུངས་པའི་བཀྲ་ཤིས་ཚིགས་སུ་བཅད་པས་ཐོག་དྲངས། གཞན་སོ་སོར་འབྱུང་བའི་ཤིས་བརྗོད་རྒྱས་པར་སྤེལ་ལ།
མེ་ཏོག་གི་ཆར་དུ་བསྙིལ་ཏེ། རོལ་མོ་སྙན་པར་འཁྲོལ་བ་སོགས་ཀྱིས་དགེ་ལེགས་སུ་བྱའོ། ཁ་སྐོང་དང་ལས་མྱུར་དུ་འགྲུབ་པའི་སྦྱིན་སྲེག་གྲུབ་ན་མཆོག་ཏུ་འགྱུར་ཞིང་གནས་སྲུང་དང་དགའ་སྟོན་སོགས་མཐའ་རྒྱས་གཞན་དུ་བཤད་པ་ལྟར་ཅི་འགྲུབ་བྱས་པས་ཕྱིན་ཆད་ལེགས་ཚོགས་རྒྱ་ཆེར་འཕེལ་བར་འགྱུར་རོ། རིག་འཛིན་བྱེ་བ་གཤེགས་པའི་ཤུལ། ། ཚོམ་བུ་ཚོགས་སུ་སྒྲུབ་པའི་ཐབས། ། སོ་ཟུར་གནུབས་ཀྱིས་བཀའ་དྲིན་ལས། ། དེང་ཡང་མ་ཉམས་བཞུགས་འདི་རྨད། ། འདི་བགྱིད་ནོར་དང་མ་འབྲེལ་སོགས། ། འགལ་བ་མཆིས་ལ་སྙིང་ནས་བཤགས། ། དགེ་བས་སྙིང་པོའི་རིང་ལུགས་འདི། །
འཕེལ་རྒྱས་བསྟན་འགྲོར་བཙས་སྨིན་ཤོག ། ཅེས་པའང་རང་ལུགས་ཚེ་སྒྲུབ་འཆི་བདག་ཟིལ་གནོན་གྱི་སྒྲུབ་ཁོག་སྣང་གསལ་སྒྲོན་མེར་གཞིར་བཞག་འཇམ་མགོན་ཀོང་སྤྲུལ་རིན་པོ་ཆེའི་རྙིང་མ་སྤྱི་འགྲོས་སྒྲུབ་ཆེན་ཁོག་དབུབ་གཅིག་ཤེས་ཀུན་གྲོལ་ལས་ཁ་བཀང་སྟེ་ཚེ་སྒྲུབ་རྣམ་བཞི་བླ་མ་ཞི་དྲག་སོགས་སྤྱིའི་སྒྲུབ་ཁོག་འཆི་མེད་བདུད་རྩི་འདོད་འཇོ་བུམ་བཟང་ཞེས་བསྟན་འཛིན་པདྨ་ཕྲིན་ལས་ཀྱིས་ཆོག་བསྒྲིགས་མཛད་འདུག་པ་འདི་བཞིན་དེང་དུས་བདག་འདྲའི་བློ་དམན་རྣམས་ཀྱིས་སོ་སོའི་གཞུང་དང་ཞི་དྲག་གི་རྣམ་དབྱེ་ལྷ་སྔགས་ཁ་བསྒྱུར་དང་རིགས་འགྲེས་སོགས་ཚུལ་བཞིན་ལག་ལེན་ཐེབས་དཀའ་བར་བརྟེན་གབ་འཁྲུགས་བསལ་ནས་བཀླག་ཆོག་ཏུ་བཀོད་པར་གལ་ཆེ་ཞེས་རང་སློབ་རི་བླ་ཀརྨའི་མཚན་ཅན་དང་ཨོ་རྒྱན་གསང་སྔགས་འགྲོ་འདུལ་སོགས་ཀྱིས་ཡང་ཡང་བསྐུལ་ངོར་ཐུགས་རྗེ་ཆེན་པོ་འཁོར་འདས་ཟིལ་གནོན་ཁོ་ནར་སྦྱར་ཆོག་པའི་དབང་དུ་བྱས་ཏེ་སྒོ་ཆེན་སྤྲུལ་མིང་དུ་འབོད་པ་ཁོ་བོ་གསང་སྔགས་བསྟན་འཛིན་པས་རབ་བྱུང་བཅུ་བདུན་པ་ཆུ་རྟ་ལོ་ནག་པ་ཟླ་བའི་ཡར་ཚེས་ཉིན་དུས་སྦྱོར་དགེ་བར་བལ་ཡུལ་ཡང་ལེ་ཤོད་གསང་སྔགས་ཕུར་པ་གླིང་གནམ་ལྕགས་སྒྲུབ་སྡེ་རུ་སྤེལ་བས་ཡི་གེ་པའང་བསྐུལ་བ་པོ་ཕྱི་མས་བགྱིས་པ་འདིས་ཀྱང་བསྟན་པ་འདི་ཉིད་འཕེལ་རྒྱས་ཡུན་དུ་གནས་པ་དང་འབྲེལ་ཐོགས་བདེ་ཆེན་ཞིང་དུ་བགྲོད་པའི་རྒྱུར་གྱུར་ཅིག། །། སླར་ཡང་ཐུགས་རྗེའི་ཤུགས་དང་བྱིན་རླབས་དངོས་གྲུབ་གཟི་བརྗིད་འོད་དུ་འབར་ཏེ་སྒྲུབ་རྫས་དང་རིལ་བུ་ལ་ཐིམ་པས་འཕགས་མཆོག་ཐུགས་རྗེ་ཆེན་པོ་འཇིག་རྟེན་དབང་ཕྱུག་སྐུར་གྱུར་ནས་གང་ལ་གང་འདུལ་གྱིས་འགྲོ་དོན་མཛད་པ་ཕྲིན་ལས་རབ་འབྱམས་ལྷུན་གྱིས་གྲུབ་པར་ བསམ། ཨོཾ་ཨཱཿཧཱུྃ། ཨོཾ་མ་ཎི་པདྨེ་ཧཱུྃ་ཧྲཱིཿ ཨོཾ་ཨ་མི་དྷེ་ཝ་ཨཱརྻ་ལོ་ཀི་ཤྭ་རི་ཌཱཀྐི་ཧ་རི་ནི་ས་ཛྙཱ་ན་སིདྡྷི་ཧཱུྃ་ཧྲཱིཿ ཞེས་བསྙེན་པ་བྱའོ། ཞེས་པ་བསྙེན་དམིགས་དགོས་ཞེས་མཆོག་སྤྲུལ་རིན་པོ་ཆེས་བཀའ་བཞིན་གང་དེའི་ཐུགས་དགྱེས་པའི་ཕྱིར། བཀའ་གྱེན་དུ་མ་ལྡོག་པར་བུམ་སྒྲུབ་ཀྱི་ཐུན་མཚམས་སུ་ཨཱརྻ་དྷྭ་ཛས་བྲིས་ཏེ་ཕུལ་བའོ།། །། ཐུགས་རྗེ་ཆེན་པོ་འཁོར་འདས་ཟིལ་གནོན་ལས།
ཆོས་སྐུ་ལྟར་སྒྲུབ་ཐབས་ཡེ་ཤེས་སྙིང་པོ་བཀླག་ཆོག་ཏུ་བཀོད་པ་བཞུགས་སོ།། །། ན་མོ་གུ་རུ་དྷརྨ་ཀཱ་ཡ་ཡེ། དེ་ཡང་ཐུགས་རྗེ་ཆེན་པོའི་རིགས་བདག་ཆོས་སྐུའི་སྒྲུབ་ཐབས་ནི། དང་པོ་དཀྱིལ་འཁོར་བཀོད་བཤམ་སོགས་ཇི་ལྟར་བགྱིད་ཚུལ་གཏེར་གཞུང་ལས། དཀྱིལ་འཁོར་ལས་གཞུང་ལྟ་བུ་ལ༔ དབུས་སུ་མཚན་ལྡན་བུམ་པ་ནི། དྲི་བཟང་ཆུ་ཡིས་སུམ་གཉིས་བཀང་༔ དེ་སྟེང་བྷནྡྷ་མཚན་ལྡན་ནང་༔ ལི་ཁྲི་བྱུགས་པའི་རིལ་བུས་གཏམས༔ དར་ཚོན་སྣ་ལྔས་ཁ་བཅད་དེ༔
རྡོ་རྗེ་དག་གིས་རྒྱས་གདབ་བོ༔ གང་ཡང་འཚམས་པའི་གཞི་ཡི་ཁར༔ པད་གཞོང་རིན་ཆེན་ནང་དུ་ནི༔ ཆོས་སྐུའི་གཏོར་མ་ཟླུམ་པོ་ལ༔ རིལ་བུས་བསྐོར་ཞིང་རྒྱན་བཀྲ་ནི༔ མཛེས་ཚོན་ཉི་ཟླ་ནོར་བུས་སྤྲས༔ གདན་ཡང་པདྨ་འདབ་བཞིའོ༔ གཞན་ཡང་ཕྱི་ནང་མཆོད་རྫས་བཤམ༔ ཞེས་གསུངས་པ་བཞིན་འདུ་བྱ་ལ། དངོས་གཞི་ཉམས་སུ་ལེན་པ་ཡང༌།
དེ་ཉིད་ལས། རང་ཉིད་བདེ་བའི་གདན་ལ་འཁོད༔ རྣམ་སྣང་རྡོ་རྗེ་སྐྱིལ་ཀྲུང་བྱ༔ རང་རིག་ཡིད་ཀྱི་མདུང་མོ་དེ༔ ཀུན་སྣང་སྒྱུ་མའི་མཁའ་ལ་གཏད༔ མི་རྟོག་གཉུག་མའི་རྟེན་བཅའ་སྟེ༔ རྟོག་པ་རྩལ་སྦྱོང་བསྒྲུབ་པ་བྱ༔ ཞེས་པ་ལྟར་ཕྲིན་ལས་དངོས་ལ་འཇུག་པར། སྔོན་འགྲོ་དངོས་གཞི་རྗེས་གསུམ་ལས། གསོལ་འདེབས་རྒྱས་བསྡུས་མཚམས་པར་བཏང་ལ།
སྐྱེ་བ་ཀུན་ཏུ་སོགས་གསོལ་འདེབས་རྗེས། རང་གི་སྙིང་གའི་འོད་ཟེར་གྱིས་བསྐུལ་བའི་བླ་མ་བདེ་ཆེན་ཞིང་གི་མགོན་པོའི་ལྷ་ཚོགས་ལ་ཕྱོགས་དུས་རྒྱལ་བ་སྲས་དང་བཅས་པས་བསྐོར་བ་ཐམས་ཅད་མདུན་གྱི་ནམ་མཁར་བཛྲ་ས་མཱ་ཛཿ ཞེས་ཚོགས་ཞིང་གསལ་བཏབ་ནས། ཐོག་མར་སྔོན་འགྲོ་ལ་བཞི། དང་པོ་སྐྱབས་སུ་འགྲོ་བ་ནི། ན་མོ༔ ཀུན་གཞི་རང་རིག་སངས་རྒྱས་བསྐྱེད་པའི་ཡབ༔ གསལ་སྟོང་མ་འགགས་དམ་ཆོས་འབྱུང་བའི་ཡུམ༔ སྐྱེ་འགག་གཉིས་མེད་དགེ་འདུན་རྒྱ་མཚོའི་དཔལ༔ རྩ་བ་མཆོག་གསུམ་དེ་བཞིན་སྐྱབས་སུ་མཆི༔
གཉིས་པ་སེམས་བསྐྱེད་པ་ནི། ཧོཿ སྣང་སྲིད་ཡེ་ནས་ཟང་ཐལ་གཞལ་ཡས་ཁང་༔ སྣོད་བཅུད་རང་རྩལ་རིག་པའི་དཀྱིལ་འཁོར་ལྷ༔ འཛིན་མེད་མ་བཅོས་ལྷུན་གྲུབ་དེ་བཞིན་ངང་༔ བརྡ་དོན་བརྟེན་ཕྱིར་གནས་ལུགས་སེམས་བསྐྱེད་དོ༔ གསུམ་པ་ཡན་ལག་བདུན་པ་འབུལ་བ་ནི། ན་མོ༔ ཆོས་དབྱིངས་ཁྱབ་བརྡལ་ཀློང་ཡངས་ཕོ་བྲང་ནས༔ མ་འགགས་ལོངས་སྤྱོད་རྫོགས་སྐུའི་དཀྱིལ་འཁོར་ལྷ༔
འགྲོ་དོན་ཡིད་སྣང་སྤྲུལ་སྐུའི་གནས་འདིར་གཤེགས༔ གང་འདུལ་དེར་སྟོན་འགྲོ་མགོན་དཔལ་དུ་བཞུགས༔ རབ་གུས་དྭང་བའི་ཡིད་ཀྱིས་ཕྱག་འཚལ་ལོ༔ དུག་ལྔ་རྣམ་དག་ཡེ་ཤེས་ངང་དུ་མཆོད༔ དུག་གསུམ་བག་ཆགས་སྡིག་སྒྲིབ་མཐོལ་ལོ་བཤགས༔ རྩེ་གཅིག་འདུན་པའི་དམ་བཅས་རབ་ཏུ་བསྟོད༔ མཐའ་ཡས་སྲིད་མཚོ་བསྒྲལ་ཕྱིར་དགེ་བ་བསྔོ༔ མ་ལུས་འགྲོ་ཀུན་བྱང་ཆུབ་ལམ་འགོད་ཤོག༔ མཐར། ཛཿཧཱུྃ་བཾ་ཧོ།
ཚོགས་ཞིང་རྣམས་རང་ལ་ཐིམ་པར་གྱུར། བཞི་པ་བདག་གནས་ཡོ་བྱད་བྱིན་གྱིས་བརླབ་པ་ནི། ཨོཾ༔ མཚན་ལྡན་བརྡལ་ཁྱབ་སྟོང་ཉིད་ཨེ་ཡི་སྣོད༔ ཨཱཿ རང་བྱུང་སྙིང་པོ་ཡེ་ཤེས་མཆོད་པའི་རྫས༔ ཧཱུྃ༔ ཀུན་ཚང་ཡིད་འོང་ཟད་མེད་གཏེར་གྱི་མཛོད༔ ཧྲཱིཿ བྱིན་རླབས་རྒྱ་མཚོའི་སྤྲིན་ཕུང་སྤྲོས་པ་ཡི༔
ཧཿ མཆོད་པའི་ལྷ་མོ་དཔག་ཡས་འགེང་བའི་ཚོགས༔ ཧོཿ དཀྱིལ་འཁོར་ལྷ་ཚོགས་དགྱེས་པ་བསྐྱེད་གྱུར་ཅིག༔ ཕཻཾཿ སྣང་སྲིད་ཟང་ཐལ་དཀྱིལ་འཁོར་ལྷ་རུ་གསལ༔ ཨོཾ་ཨཱཿཧཱུྃ་ཧྲཱི་ཧ་ཧོ་ཕཻཾ་ཕཻཾ༔ ཞེས་ཕྱི་ནང་དཀྱིལ་འཁོར་རྣམས་དུས་གཅིག་ལ་བྱིན་གྱིས་བརླབས། གཉིས་པ་དངོས་གཞི་ལ་གཉིས་ཀྱི་དང་པོ་ལའང་བརྒྱད། དང་པོ་ཏིང་འཛིན་རྣམ་གསུམ་ནི།
ཧཱུྃ༔ ཀ་དག་ཁྲེགས་ཆོད་ཁྱབ་ཅིང་གདལ༔ ཨཱཿ ཟང་ཐལ་ངང་ལ་རང་རྩལ་རྫོགས༔ ཨོཾ༔ ཀུན་རྒྱུ་ས་བོན་ཕྱག་མཚན་གྱུར༔ ཧཱུྃ་ཨེ་ཡྃ་རྃ་ཁྃ་སུྃ་བྷྲཱུྃ་ཨཱཏྨ་ཀོ྅་ཧཾ༔ གཉིས་པ་རྟེན་བསྐྱེད་པ་ནི། ཨོཾ་སྭ་བྷཱ་ཝ་ཤུུདྡྷ་སརྦ་དྷརྨ་སྭ་བྷཱ་ཝ་ཤུདྡྷོ་ཧཾ༔ སྟོང་པ་ཉིད་དུ་གྱུར༔
སྟོང་པའི་ངང་ལས་ཨེ་ལས་རང་བྱུང་ནམ་མཁའ་འབྱུང་ལྔ་ཡོངས་སུ་གྱུར་པ་ལས༔ ཆོས་དབྱིངས་ལྷུན་གྱིས་གྲུབ་པའི་ཕོ་བྲང་༔ གྲུ་བཞི་སྒོ་བཞི་རྟ་བབས་དང་བཅས་པ༔ རྩེ་མོར་རིན་པོ་ཆེ་སྣ་ཚོགས་ཏོག་གིས་མཛེས་པ༔ འཇའ་འོད་ཐིག་ལེ་ཕ་གུ་རིན་ཆེན་དྲྭ་བས་ལེགས་པར་སྤྲས་པ༔ དེ་ཡི་དབུས་སུ་ཟླ་གམ་སྒོ་གཅིག་པའི་ནང་དུ༔ གྱད་དང་སེངྒེ་རྟ་མཆོག་རྨ་བྱ་ཤང་ཤང་གིས་བཏེགས་པའི་ཁྲི་ཡི་སྟེང་དུ༔ པདྨ་དམར་པོ་འདབ་མ་བཞི་པ་ཟེའུ་འབྲུ་ཉི་ཟླ་ཁ་སྦྱོར་གདན་དང་ས་བོན་སྲོག་ཡིག་ཧྲཱིཿདམར་པོ་ལས་འོད་ཟེར་འཕྲོས༔ ཕྱོགས་བཅུའི་སངས་རྒྱས་བྱང་སེམས་རྣམས་ཀྱི་བྱིན་རླབས་ཐམས་ཅད་འུབ་ཀྱིས་སྡུད༔ ཧྲཱི་ལ་ཐིམ༔
ཧྲཱི་དྲན་རྫོགས་ངོ་བོ་སྣང་མཐའ་འོད་མི་འགྱུར་བ༔ སྐུ་མདོག་དམར་གསལ་དྲི་མེད་པདྨ་རཱ་གའི་མདངས་ལྟར་གཟི་བརྗིད་ཆེར་འབར་བ༔ ཐུགས་རྗེའི་སྤྱན་གྱིས་མཁའ་དབྱིངས་ཕྱོགས་བཅུར་གཟིགས་ཤིང་༔ ཞལ་རས་འཛུམ་པའི་མདངས་དང་ལྡན་པ༔ ལྟ་བ་མི་ཤིགས་རྡོ་རྗེའི་གཙུག་ཏོར་འཁྱིལ་ཞིང་མཐོ་བ༔ གསལ་སྟོང་ཕྱག་གཉིས་མཉམ་བཞག་ཟུང་གིས་འཇུག་པ༔ མི་འགྱུར་ཏིང་ངེ་འཛིན་བརྟན་པའི་ཞབས་གཉིས་སྐྱིལ་མོ་ཀྲུང་གིས་བཞུགས་ཏེ༔ གཟི་བརྗིད་ཉི་མ་འབུམ་གྱི་མདངས་མངའ་འོད་ཀློང་གོང་བུ་རབ་ཏུ་རྒྱས་ཏེ༔ ཕྱོགས་བཞི་པདྨ་འདབ་བཞི་ལ་ཡེ་ཤེས་བཞི་སྦྱོར་གྱི་ཐིག་ལེ་ཟེར་ཕྲེང་དང་བཅས་པའོ༔ དེ་ལྟར་དུ་གསལ་བའི་གནས་གསུམ་ལས་འོད་ཟེར་འཕྲོས་པས༔
འོག་མིན་འཐུག་པོ་བཀོད་པའི་ཞིང་ཁམས་ནས༔ ཆོས་སྐུ་སྣང་བ་མཐའ་ཡས་ལ་འཁོར་སངས་རྒྱས་བྱང་སེམས་རྣམས་ཀྱིས་བསྐོར་བ་སྤྱན་དྲངས༔ ཨོཾ་བཛྲ་ས་མ་ཡ་ཕཻཾ་ཕཻཾ༔ གསུམ་པ་སྤྱན་འདྲེན་པ་ནི། ཧཱུྃ༔ འོག་མིན་ལྷུན་གྲུབ་ཞིང་ཁམས་ནས༔ ཆོས་སྐུ་སྣང་བ་མཐའ་ཡས་ལ༔ སངས་རྒྱས་བྱང་སེམས་ཚོགས་ཀྱིས་བསྐོར༔ གནས་འདིར་སྤྱན་འདྲེན་གཤེགས་སུ་གསོལ༔ ཨོཾ་བཛྲ་ས་མཱ་ཡ་ཛ་ཛཿ
བཞི་པ་བཞུགས་སུ་གསོལ་བ་ནི། ཧཱུྃ༔ མ་སྐྱེས་སྐྱོན་བྲལ་པདྨ་ཉི་ཟླའི་གདན༔ མི་ཤིགས་འཁོར་ལོ་རྒྱས་པའི་ཁྲི་སྟེང་དུ༔ སྣང་མཐའ་ཆོས་སྐུ་ཡེ་ཤེས་ལྷ་ཚོགས་རྣམས༔ ཆུ་ཟླ་ལྟ་བུར་རྙོག་མེད་བརྟན་པར་བཞུགས༔ ཨོཾ་བཛྲ་ས་མ་ཡ་ཏིཥྛ་ལྷན༔ ལྔ་པ་ཕྱག་འཚལ་བ་ནི། ཧཱུྃ༔ སྐྱེ་མེད་སྙིང་པོ་སྒྱུ་མའི་ངང་ཚུལ་ཅན༔
ཁ་དོག་བྲལ་ཡང་མ་འགགས་སྣ་ཚོགས་འཆར༔ ཀུན་རྒྱུ་ཤེས་རབ་འོད་ཀྱི་དྲྭ་བའི་སྐུ༔ སྣང་མཐའ་འོད་མི་འགྱུར་ལ་ཕྱག་འཚལ་ལོ༔ ཨོཾ་ན་མོ་པཱུ་རུ་ཤ་ཡ་ཧོཿ དྲུག་པ་མཆོད་པ་འབུལ་བ་ནི། ཧཱུྃ༔ ཕྱི་ཡུལ་ཚོགས་དྲུག་མཆོད་སྤྲིན་ལྷ་མོའི་གར༔ གནས་ལུགས་ངོ་བོ་དྲན་རིག་སྤྲིན་ཕུང་གཏིབས༔ ཡེ་གྲོལ་རང་བྱུང་སྒྱུ་མའི་རོལ་རྩེད་འདི༔ སྣང་མཐའ་ཆོས་ཀྱི་སྐུ་ལ་འབུལ་བར་བགྱི༔
ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་པཱུ་ཛ་ཁཱ་ཧི༔ ཨོཾ་བཛྲ་ཨ་མྲྀ་ཏ་རཀྟ་བྷ་ལིངྟ་སརྦ་པཱུ་ཛ་ཁཱ་ཧི༔ བདུན་པ་བསྟོད་པ་ནི། ཧཱུྃ་ཧྲཱིཿ དབྱིངས་རིག་འོད་སྟོང་རྫུ་འཕྲུལ་དྲྭ་བའི་གར༔ ཀ་དག་དང་པོ་ཀུན་གཞི་རིག་པའི་རྒྱལ༔ སྐལ་བཟང་ཐོག་མའི་མགོན་པོ་འོད་མི་འགྱུར༔ སྣང་མཐའ་ཆོས་ཀྱི་སྐུ་ལ་ཕྱག་འཚལ་བསྟོད༔ བརྒྱད་པ་བསྙེན་པའི་དམིགས་པ་ནི། ཧོཿ
རང་རིག་བླ་མ་ཆོས་སྐུ་འོད་མི་འགྱུར༔ ཐུགས་ཀར་ཧྲཱིཿཡིག་དམར་པོའི་མཐའ་སྐོར་དུ༔ ཨ་མི་དྷེ་ཝའི་སྔགས་ཕྲེང་གཡས་སུ་འཁོར༔ ལུས་ཀུན་ཁྱབ་སྟེ་བདེ་གསལ་མི་རྟོག་ངང་༔ འབྱུང་འཇུག་རླུང་གི་རང་སྔགས་སྒྲོག་པར་གྱུར༔ རང་རིག་བླ་མ་འོད་མའི་འགྱུར་བའི་ཐུགས་ཀར་ཟླ་བའི་གདན་ལ་ཧྲཱིཿཡིག་དམར་པོའི་མཐར་སྔགས་ཕྲེང་འཁོར་བས༔ ལུས་ཕྱི་ནང་ཐམས་ཅད་གང་༔ ནད་གདོན་སྡིག་སྒྲིབ་དག༔ སླར་ཡང་འཕྲོས་པས་སྣང་སྲིད་སྣོད་བཅུད་ཀྱི་ཚེ་བསོད་བཀྲག་མདངས་ཐམས་ཅད་འུབ་ཀྱིས་བསྡུས་ནས༔ ཐུགས་ཀའི་ཧྲཱིཿལ་ཐིམ་པས༔
གཟི་བརྗིད་དང་མཐུ་སྟོབས་རྒྱས་ཤིང་༔ ཀུན་གཞི་རྒྱུ་ཡི་རིག་པ་མངོན་དུ་གྱུར ་པར་བསམ༔ བསྙེན་སྒྲུབ་གཅིག་དྲིལ་གྱི་སྔགས་ནི། ཨོཾ་ཨ་མི་དྷེ་ཝ་ཧྲཱིཿ ཞེས་པའི་སྔགས་ལྷག་ཆད་མེད་པ་སྒྲ་མ་ཉམས་པ་གཅེས་སོ། གཞུང་ལས། སྤྲོས་མེད་བྱ་ན་རང་ཉིད་ཀྱི༔ ཕུང་པོ་གཞལ་ཡས་དཀྱིལ་འཁོར་ལྷ༔ རང་བྱུང་རང་ཤར་ངང་ལ་བསྒྲུབ༔ སྔགས་བཟླས་འབྱུང་འཇུག་རླུང་གི་སྒྲ༔
འགྱུ་འགྲོས་དག་དང་བསྟུན་ཏེ་བཟླ༔ རང་རིག་ལྟ་བ་ཆོས་ཀྱི་སྐུ༔ གང་ཤར་འཛིན་མེད་ལྷུག་པར་བསྒྲུབ༔ ཞེས་གསུངས་པ་ལྟར་རླུང་བཟླས་རྡོར་བཟླས་ཅི་ནུས་བྱ་བ་དང༌། མཐར་དབྱིངས་རིག་དབྱེར་མེད་ཀྱི་ངང་དུ་རང་ངོ་སྐྱོང་ཞིང་མི་དམིགས་པའི་ངང་ལ་མཉམ་པར་བཞག ། ཤམ་བུ་སྦྱར་བར་སྤྲོ་ན་གཞུང་ཆེན་མོ་ལྟར་བྱའོ། དབྱངས་གསལ་ཡིག་བརྒྱ་རྟེན་སྙིང་སྟོངས་ཚིག་སོགས་སྤྱི་ལྟར་དང༌། དེ་ནས་ཚོགས་མཆོད་མདོར་བསྡུས་བྱ་བར་སྤྲོ་ན། གཉིས་པ་ཚོགས་མཆོད་བྱ་བ་ལ་དྲུག་ལས། དང་པོ་ཚོགས་བྱིན་གྱིས་རླབས་པ་ནི།
བདུད་རྩིའི་བྲན་ལ། རྃ་ཡྃ་ཁྃ། ཨོཾ་ཨཱཿཧཱུྃ། ཧཱུྃ༔ འོག་མིན་ཀློང་ཡངས་ཕྱོགས་བཅུའི་དཀྱིལ་འཁོར་ནས། ། སྐུ་གསུམ་འཁོར་འདས་ཟིལ་གནོན་ལྷ་ཚོགས་རྣམས། ། ཚོགས་ལ་གཤེགས་ཤིང་གནས་འདིར་བྱིན་ཆེན་ཕོབ། ། དབང་བཞི་བསྐུར་ལ་མཆོག་ཐུན་དངོས་གྲུབ་སྩོལ། ཨོཾ་བཛྲ་ས་མཱ་ཡ་ཕཻཾ་ཕཻཾ་ཛ་ཛཿ ཨ་བེ་ཤ་ཡ་སཏྭཾ།
གཉིས་པ་མཆོད་པ་ནི། ཧཱུྃ། བླ་མ་ཡི་དམ་མཁའ་འགྲོ་དམ་ཅན་དང་༔ ཆོས་སྐྱོང་གཏེར་སྲུང་དཀྱིལ་འཁོར་སྐྱོང་མཛད་པ༔ འདོད་ཡོན་ལོངས་སྤྱོད་ཞལ་ཟས་ཚོགས་ཀྱིས་མཆོད༔ བཞེས་ནས་དབང་དང་དངོས་གྲུབ་དེང་འདིར་སྩོལ༔ ཨོཾ་ཨཱཿཧཱུྃ༔ ག་ཎ་ཙཀྲ་ས་པཱ་རི་ཝ་ར་ཨི་དཾ་བྷ་ལིངྟ་ཁ་ཁ་ཁཱ་ཧི༔ གསུམ་པ་བསྐང་བ་ནི། ཧཱུྃ༔
ཕྱི་ནང་དམ་རྫས་སྤྱན་གཟིགས་མཆོད་པའི་སྤྲིན༔ དངོས་སུ་བཤམས་ཤིང་བློ་ཡིས་སྤྲུལ་པའི་ཚོགས༔ སྟོང་གསུམ་ཁྱོན་ལྟར་ཁེངས་པའི་ཡིད་འཕྲོག་རྫས༔ སྣ་ཚོགས་མཆོད་སྤྲིན་ཀུན་ཚང་རྒྱ་མཚོ་འདིས༔ འཁོར་འདས་ཟིལ་གནོན་དཀྱིལ་འཁོར་ཐུགས་དམ་བསྐང་༔ བཞི་པ་བཤགས་པ་ནི༔ ཧོཿ ཚོགས་ཀྱི་ཉེས་སྐྱོན་མ་རིག་བླང་དོར་རྣམས༔ རོ་གཅིག་ལྟ་བ་ཟག་མེད་ཏིང་འཛིན་གྱིས༔ གཟུང་འཛིན་དགག་སྒྲུབ་ཉམས་ཆག་སྐྱོན་གྱི་ཚོགས༔
བདག་གཞན་གཉིས་མེད་ཡེ་གྲོལ་ངང་ལ་བཤགས༔ ཞེས་ཡི་གེ་བརྒྱ་པ་བཟླས། ལྔ་པ་བསྒྲལ་བསྟབ་ནི། ཧཱུྃ༔ མདུན་དུ་ལྕགས་སྣོད་གྲུ་གསུམ་ནང་༔ དམིགས་བྱ་དགྲ་བགེགས་མྱུར་དུ་ཁུག༔ གནོད་བྱེད་སྲོག་ལ་ཀཱི་ལ་ཡ༔ གཏུབ་ཅིང་ཁྲོ་རྒྱལ་ཞལ་དུ་འབུལ༔ ཨོཾ་ཨཱཿཧཱུྃ་དགྲ་བགེགས་ཀྱི་མ་ཧཱ་རཀྟ་མཱཾ་ས་ཙིཏྟ་གོ་རོ་ཙ་ན་ཁཱ་ཧི༔ དངོས་གྲུབ་བླངས་ཤིང་ཚོགས་ལ་རོལ།
དྲུག་པ་ལྷག་མ་ནི། ཧཱུྃ། དཀྱིལ་འཁོར་མུ་རན་སྐྱོང་བའི་དམ་ཚིག་ཅན། ། ལྷག་ལ་དབང་རྣམས་བཀའ་ཡི་ཕམ་ཕབ་བཞེས། ། སྔོན་ཚེ་སློབ་དཔོན་པདྨའི་བཀའ་བཞིན་དུ། ། དགྲ་བགེགས་སྒྲོལ་ཞིང་བསྟན་པའི་བྱ་ར་མཛོད། ། མ་མོ་མ་ཏྲི་རེ་མ་ཏི་མུ་ཁ་ལི་ཙཎྜ་མ་མ་བྷཀྵ་སི་བྷ་ལིངྟ་ཁཱ་ཧི། ལྷག་གཏོར་འབུལ་ཞིང་ཕྲིན་ལས་བཅོལ། སྐབས་འདིར་ཆོས་སྐྱོང་གཏོར་འབུལ་འདིར་བྱ། གསུམ་པ་རྗེས་ཀྱི་བྱ་བ་བདུན་ལས།
དང་པོ་མཆོད་པ་ནི། ཧཱུྃ༔ ཕྱི་ཡུལ་ཚོགས་དྲུག་མཆོད་སྤྲིན་ལྷ་མོའི་གར༔ གནས་ལུགས་ངོ་བོ་དྲན་རིག་སྤྲིན་ཕུང་གཏིབས༔ ཡེ་གྲོལ་རང་བྱུང་སྒྱུ་མའི་རོལ་རྩེད་འདི༔ སྣང་མཐའ་ཆོས་ཀྱི་སྐུ་ལ་འབུལ་བར་བགྱི༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་པཱུ་ཛ་ཁཱ་ཧི༔ ཨོཾ་བཛྲ་ཨ་མྲྀ་ཏ་རཀྟ་བྷ་ལིངྟ་སརྦ་པཱུ་ཛ་ཁཱ་ཧི༔ གཉིས་པ་བསྟོད་པ་ནི། ཧཱུྃ་ཧྲཱིཿ
དབྱིངས་རིག་འོད་སྟོང་རྫུ་འཕྲུལ་དྲྭ་བའི་གར༔ ཀ་དག་དང་པོ་ཀུན་གཞི་རིག་པའི་རྒྱལ༔ སྐལ་བཟང་ཐོག་མའི་མགོན་པོ་འོད་མི་འགྱུར༔ སྣང་མཐའ་ཆོས་ཀྱི་སྐུ་ལ་ཕྱག་འཚལ་བསྟོད༔ གསུམ་པ་ནོངས་བཤགས་ནི། ཧཱུྃ༔ བླ་མེད་ཐེག་ཆེན་རྒྱུད་སྡེའི་སྒོར་ཞུགས་ནས༔ རྩ་བ་ཡན་ལག་ཕྱག་རྒྱ་ཏིང་འཛིན་སོགས། ཁས་བླངས་དམ་ཚིག་ཉམས་འགལ་ཅི་མཆིས་པ། མཐོལ་བཤགས་བཟོད་གསོལ་ཚངས་པའི་དངོས་གྲུབ་སྩོལ༔
ཅེས་ཡི་གེ་བརྒྱ་པས་ལྷག་ཆད་བཀང་༔ བཞི་་པ་དབང་བླང་བ་ནི། ཧཱུྃ༔ ཆོས་དབྱིངས་སྐྱེ་མེད་རང་བྱུང་ཕོ་བྲང་ནས༔ བསྐྱེད་པའི་སྣ་ཚོགས་ཟློས་གར་དཀྱིལ་འཁོར་ལྷ༔ དོན་གཉིས་ལས་བཞིའི་ཕྲིན་ལས་ཤུགས་ཕྱུང་ནས༔ ཡེ་ཤེས་ལྔ་ཡི་དབང་མཆོག་བསྐུར་དུ་གསོལ༔ ཨོཾ་ཀཱ་ཡ་ཝཱཀྐ་ཙིཏྟ་སིདྡྷི་ཧཱུྃ༔ ཞེས་པས་དབང་བླང་༔ བརྟན་བཞུགས་སྤྱི་ལྟར་བྱས་ལ།
ལྔ་པ་བསྡུ་ལྡང་ནི། ཧཱུྃ༔ སྣང་སྟོང་འཇའ་ཚོན་ཆུ་ཟླའི་དཀྱིལ་འཁོར་ལྟར༔ མི་དམིགས་ལྷ་ཚོགས་དབྱིངས་རིག་ཀློང་ལ་ཐིམ༔ དྲན་རིག་ཆོས་སྐུའི་རྒྱལ་ས་ཟིན་གྱུར་ནས༔ མ་བཅོས་སྤྲོས་བྲལ་ངང་ལ་ཨཱ་རུ་ལྡང་༔ ཨ་ཨ་ཨཱཿ དྲུག་པ་བསྔོ་སྨོན་བྱ་བ་ནི། ཧྲཱིཿ བདག་གི་བསྙེན་སྒྲུབ་དུས་གསུམ་དགེ་བའི་ཚོགས༔
མཁའ་ཁྱབ་འགྲོ་བ་རྣམས་ཀྱི་དོན་དུ་བསྔོ༔ ཀུན་ཀྱང་ས་བཅུ་ལམ་ལྔ་མཐར་ཕྱིན་ནས༔ གདོད་མའི་མགོན་པོའི་གོ་འཕང་མྱུར་ཐོབ་ཤོག ། བདུན་པ་བཀྲ་ཤིས་ནི། ཧྲཱིཿ ཐུགས་རྗེའི་གཏེར་ཆེན་འཁོར་འདས་ཟིལ་གནོན་ལྷ། ། ཡི་དམ་དཔའ་བོ་མཁའ་འགྲོའི་ཚོགས་བཅས་ཀྱིས། དེང་འདིར་མི་མཐུན་རྒུད་པ་ཀུན་ཞི་ཞིང་༔ རྟག་ཏུ་དཔལ་གནས་ཉིན་མཚན་བཀྲ་ཤིས་ཤོག༔ རྗེས་སུ་བསྔོ་སྨོན་ཅི་རིགས་པས་མཐའ་བརྒྱན་ལ་མཐར་སྟོང་ཉིད་འོད་གསལ་གྱི་ངང་ལ་མཉམ་པར་བཞག་པར་བྱའོ།
ཐུགས་རྗེ་ཆེན་པོ་འཁོར་འདས་ཟིལ་གནོན་གྱི་ཆོས་སྡེ་ཆེན་པོ་ལས་ཡན་ལག་ལེ་ཚན་དྲུག་གི་ནང་གསེས་བླ་མ་ཆོས་སྐུ་ལྟར་སྒྲུབ་ཐབས་བཀླག་ཆོག་ཏུ་བཀོད་པ་ཞེས་བྱ་བ་བལ་ཡུལ་གསང་སྔགས་ཕུར་པ་གླིང་དུ་གནམ་ལྕགས་གསང་སྔགས་མིང་གིས་སྨྲས་རིམ་བཞིན་འཕྲུལ་ཡིག་ཏུ་འདུ་བྱེད་པོ་གི་ལི་གསང་སྔགས་ཀྱིས་བགྱིས་པས་གསང་སྔགས་རྡོ་རྗེ་ཐེག་པའི་བསྟན་པ་རིན་པོ་ཆེ་མི་ཉམས་ཡུན་དུ་གནས་ཤིང་མ་རྒན་སེམས་ཅན་རྣམས་བདེ་ཆེན་ཞིང་དུ་སྐྱེ་བའི་རྒྱུར་གྱུར་ཅིག། །། ཐུགས་རྗེ་ཆེན་པོ་འཁོར་འདས་ཟིལ་གནོན་ལས། ལོངས་སྐུ་ལྟར་སྒྲུབ་ཀྱི་འདོན་ཁྲིགས་སུ་བསྡེབས་པ་པདྨའི་ཕྲེང་བ་མཛེས་པར་བྱེད་པའི་རྒྱན་ཞེས་བྱ་བ་བཞུགས་སོ།། །། ཐུགས་རྗེ་ཆེན་པོ་འཇིག་རྟེན་དབང་ཕྱུག་སྐུ་ལ་འདུད། དེ་ཡང་ལོངས་སྐུ་ལྟར་སྒྲུབ་པདྨའི་ཕྲེང་བ་ཉམས་སུ་ལེན་པ་ལ། གཞུང་ལས། སྔོན་འགྲོ་ལས་ཀྱི་རིམ་པ་ནི༔ དབེན་ཞིང་སྤྲོ་ལ་དགེ་བའི་ཡུལ༔ བཀྲ་ཤིས་ཡིད་འོང་བྱིན་ཆགས་གནས༔ རྒྱུད་དང་མཐུན་པའི་ས་ཕྱོགས་སུ༔
ཡར་ཚེས་དགེ་བའི་ཉིན་དག་ལ༔ དཀྱིལ་འཁོར་སྤྱི་མཐུན་གཞུང་བཞིན་གདབ༔ དབུས་སུ་པདྨ་འདབ་བརྒྱད་བྲིས༔ དཀར་སེར་དམར་ལྗང་ལྷ་ཡི་མདོག༔ ཚོམ་བུ་ས་བོན་ཞིབ་ཏུ་བཀོད༔ མུ་ཁྱུད་འཇའ་འོད་གུར་ཀྱང་བྲིས༔ ལོངས་སྐུའི་འདྲ་འབག་གསུང་རྟེན་བཀྲམ༔ བུམ་པ་རྒྱན་དང་སྔགས་ཕྲེང་བཅས༔ རིགས་ལྔ་མེ་ལོང་ཤེལ་རྡོ་དང་༔ དམ་རྫས་སྨན་རཀ་ཕུད་ཀྱང་བཤམ༔
གཏོར་མ་རིན་ཆེན་ནོར་བུའི་གཟུགས༔ པད་འདབ་བརྒྱད་ཀྱིས་བསྐོར་བ་ལ༔ འཁོར་ཡང་བཤོས་ཆུང་བརྒྱད་ཀྱིས་བསྐོར༔ རྩེ་མོར་ཕྱག་མཚན་མཛེས་ཚོན་སྤྲས༔ གཞན་ཡང་ཕྱི་ནང་མཆོད་པ་བཤམས༔ ཞེས་གསུངས་པ་ལྟར་སྦྱོར་བ་ལག་ལེན་གྱི་རིམ་པ་སྔོན་དུ་སོང་ནས་དངོས་གཞི་དཀྱིལ་འཁོར་ལ་འཇུག་པར་སྦྱོར་དངོས་རྗེས་གསུམ་ལས། དེ་ཉིད་ལས། དང་པོ་སྐྱབས་ཡུལ་སྔོན་འགྲོ་སོང་ནས༔ མཆོད་པ་བྱིན་རླབས་ལ་སོགས་གཞུང་ཆེན་མོ་ནས་བླང་༔ ཞེས་གསལ་བ་ལྟར།
རང་གི་སྙིང་གའི་འོད་ཟེར་གྱིས་བསྐུལ་བའི་བླ་མ་ཐུགས་རྗེ་ཆེན་པོའི་ལྷ་ཚོགས་ཕྱོགས་དུས་རྒྱལ་བ་སྲས་དང་བཅས་པ་བཛྲ་ས་མཱ་ཛཿ ཞེས་ཚོགས་ཞིང་གསལ་བཏབ་ནས། དང་པོ་སྦྱོར་བ་སྔོན་འགྲོ་ལའང་དྲུག ། དང་པོ་སྐྱབས་སུ་འགྲོ་བ་ནི། ན་མོ༔ ཀུན་གཞི་རང་རིག་སངས་རྒྱས་བསྐྱེད་པའི་ཡབ༔ གསལ་སྟོང་མ་འགགས་དམ་ཆོས་འབྱུང་བའི་ཡུམ༔ སྐྱེ་འགག་གཉིས་མེད་དགེ་འདུན་རྒྱ་མཚོའི་དཔལ༔ རྩ་བ་མཆོག་གསུམ་དེ་བཞིན་སྐྱབས་སུ་མཆི༔ གཉིས་པ་སེམས་བསྐྱེད་པ་ནི།
ཧོཿ སྣང་སྲིད་ཡེ་ནས་ཟང་ཐལ་གཞལ་ཡས་ཁང་༔ སྣོད་བཅུད་རང་རྩལ་རིག་པའི་དཀྱིལ་འཁོར་ལྷ༔ འཛིན་མེད་མ་བཅོས་ལྷུན་གྲུབ་དེ་བཞིན་ངང་༔ བརྡ་དོན་བརྟེན་ཕྱིར་གནས་ལུགས་སེམས་བསྐྱེད་དོ༔ གསུམ་པ་ཡན་ལག་བདུན་པ་འབུལ་བ་ནི། ན་མོ༔ ཆོས་དབྱིངས་ཁྱབ་བརྡལ་ཀློང་ཡངས་ཕོ་བྲང་ནས༔ མ་འགགས་ལོངས་སྤྱོད་རྫོགས་སྐུའི་དཀྱིལ་འཁོར་ལྷ༔ འགྲོ་དོན་ཡིད་སྣང་སྤྲུལ་སྐུའི་གནས་འདིར་གཤེགས༔
གང་འདུལ་དེར་སྟོན་འགྲོ་མགོན་དཔལ་དུ་བཞུགས༔ རབ་གུས་དྭང་བའི་ཡིད་ཀྱིས་ཕྱག་འཚལ་ལོ༔ དུག་ལྔ་རྣམ་དག་ཡེ་ཤེས་ངང་དུ་མཆོད༔ དུག་གསུམ་བག་ཆགས་སྡིག་སྒྲིབ་མཐོལ་ལོ་བཤགས༔ རྩེ་གཅིག་འདུན་པའི་དམ་བཅས་རབ་ཏུ་བསྟོད༔ མཐའ་ཡས་སྲིད་མཚོ་བསྒྲལ་ཕྱིར་དགེ་བ་བསྔོ༔ མ་ལུས་འགྲོ་ཀུན་བྱང་ཆུབ་ལམ་འགོད་ཤོག༔ མཐར། ཛཿཧཱུྃ་བཾ་ཧོ། ཚོགས་ཞིང་རྣམས་རང་ལ་ཐིམ་པར་གྱུར།
བཞི་པ་བགེགས་གཏོར་བསྔོ་བ་ནི། བགེགས་གཏོར་བྱིན་རློབ་པ་ལ། ཨོཾ་སྭ་བྷཱ་ཝ་ སོགས། སྟོང་པ་ཉིད་དུ་གྱུར། སྟོང་པའི་ངང་ལས་བྷྲཱུྃ་ལས་རིན་པོ་ཆེའི་སྣོད་ཟབ་ཅིང་རྒྱ་ཆེ་བའི་ནང་དུ་ལན་ཆགས་བགེགས་ཀྱི་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པར་གྱུར། ཨོཾ་ཨཱཿཧཱུྃ། ལན་གསུམ། སརྦ་བྷཱུ་ཏ་ཨ་ཀརྵ་ཡ་ཛཿ ལན་གསུམ་གྱིས་དགུག སརྦ་བིགྷྣཱན་ན་མ་སརྦ?གྷྲྀཧྣ་དཾ་བ་ལིཾ་ཏེ་སྭཱ་ཧཱ།
ཧཱུྃ༔ ཉོན་ཅིག་བགེགས་དང་ལོག་འདྲེན་འབྱུང་པོའི་ཚོགས༔ འདོད་ཡོན་གླུད་དང་གཏོར་མ་འདི་ལོངས་ལ༔ སོ་སོ་རང་རང་གནས་སུ་ཕྱིར་དེངས་ཤིག༔ ཅི་སྟེ་མི་འགྲོ་འདི་རུ་འཚེ་བྱེད་ན༔ ཡེ་ཤེས་ཁྲོ་རྒྱལ་ཁྲག་འཐུང་ཐུགས་ཁྲོས་ནས༔ ཕྱེ་མར་བརླག་ཅིང་གཏོར་བར་གདོན་མི་ཟ། ། དེ་བས་ད་ལྟ་ཉིད་དུ་ཕྱིར་དེངས་ཤིག ཨོཾ་བཛྲ་ཀྲོ་ཏ་ཧྱ་གྷྲྀ་ཝ་ཧཱུྃ་ཕཊ྄ཿ གནོད་བྱེད་འབྱུང་པོ་ཧ་ན་ཧ་ན་ཨུ་ཙ་ཏ་ཡ་ཕཊ྄ཿ
ལྔ་པ་སྲུང་འཁོར་བསྒོམ་པ་ནི། ཧཱུྃ༔ དབང་ཆེན་རྟ་མཆོག་རོལ་པའི་ཐུགས་ཀ་ནས༔ མཚོན་ཆ་རྡོ་རྭ་མེ་རིའི་གུར་ཁང་འཕྲོས༔ ཕྲ་མོ་རླུང་ཡང་ཕྱི་ནང་མི་བགྲོད་པའི༔ ཡེ་ཤེས་དྲྭ་མིག་དུམ་བུ་གཅིག་ཏུ་གྱུར༔ ཨོཾ་བཛྲ་ཨཱ་ཡུ་དྷ་ཛྭ་ལ་རཾ་རཀྵ་རཀྵ༔ ཞེས་སྲུང་བའི་གུར་ཁང་བསྒོམ། དྲུག་པ་མཆོད་པ་བྱིན་གྱིས་བརླབ་པ་ནི། རྃ་ཡྃ་ཁྃ༔
ཨོཾ་ཨཱཿཧཱུྃ༔ གིས་སྦྱངས་སྤེལ་བསྒྱུར། ཧཱུྃ༔ སྟོང་པའི་ངང་ལས་ཞིང་ཁམས་འཛིན་མའི་ཁྱོན༔ ཡོངས་སུ་གང་བའི་བརྡ་བསྒྱུར་ལྷ་མོའི་ཚོགས༔ སྣ་ཚོགས་མཆོད་འཛིན་ཡིད་འོང་རིག་མའི་གར༔ ལེགས་པར་བསྒྱུར་ཞིང་མཆོད་སྤྲིན་བདུད་རྩིར་གྱུར༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་བཛྲ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་རཀྟ་བ་ལིཾ་ཏ་ཧཱུྃ་ཧྲཱིཿཋཿ
གཉིས་པ་དངོས་གཞི་ལ་དགུ་ལས། དང་པོ་ཏིང་འཛིན་རྣམ་གསུམ་ལ། ཧཱུྃ༔ ཀ་དག་ཁྲེགས་ཆོད་ཁྱབ་ཅིང་གདལ༔ ཨཱཿ ཟང་ཐལ་ངང་ལ་རང་རྩལ་རྫོགས༔ ཨོཾ༔ ཀུན་རྒྱུ་ས་བོན་ཕྱག་མཚན་གྱུར༔ ཧཱུྃ་ཨེ་ཡྃ་རྃ་ཁྃ་སུྃ་ཀེཾ་བྷྲཱུྃ༔ གཉིས་པ་རྟེན་དང་བརྟེན་པ་བསྐྱེད་པ་ནི།
ཧཱུྃ༔ སྟོང་པའི་ངང་ལས་སྣང་སྲིད་ཟང་ཐལ་ཀློང་༔ ཁྱབ་བརྡལ་རང་བཞིན་འབྱུང་ལྔ་བསྣོལ་བ་ཡི༔ ལྷུན་གྲུབ་གསལ་སྟོང་འོད་ཀྱི་གཞལ་ཡས་ཁང་༔ གྲུ་བཞི་སྒོ་རྫོགས་རྒྱན་དང་རྟ་བབས་མཛེས༔ རིན་ཆེན་ཏོག་མཛེས་འཇའ་ཟེར་འོད་ཀློང་གཏིབས༔ དེ་དབུས་སྣ་ཚོགས་པདྨ་ཉི་ཟླའི་སྟེང་༔ ཧྲཱིཿལས་འཇིག་རྟེན་དབང་ཕྱུག་སྤྱན་རས་གཟིགས༔ སྐུ་མདོག་དཀར་གསལ་ཞལ་གཅིག་ཕྱག་བཞི་པ༔ རིན་ཆེན་ཐོར་ཚུགས་ལོངས་སྐུའི་དབུ་རྒྱན་ལ༔
སྣ་ཚོགས་དར་གྱི་ཅོད་པན་དབྱིངས་ལ་བསྐྱོད༔ ཞི་འཛུམ་མཛེས་ལྡན་ཐུགས་རྗེས་ཕྱོགས་བཅུར་གཟིགས༔ གཡས་གཡོན་དང་པོ་ཤེལ་ཕྲེང་པད་དཀར་འཛིན༔ འོག་མ་གཉིས་ཀྱིས་ནོར་བུ་ཐལ་མོ་སྦྱར༔ སྐུ་སྟོད་ལྷ་རྫས་དར་སྔོན་རྒྱན་གྱིས་བཀླུབས༔ སྐུ་སྨད་དར་དམར་མཛེས་པའི་ཨང་རག་གསོལ༔ རིན་ཆེན་སྣ་ཚོགས་རྒྱན་གྱིས་ལེགས་པར་སྤྲས༔ རྡོ་རྗེ་སྐྱིལ་ཀྲུང་མངོན་རྫོགས་རྒྱལ་པོའི་ཚུལ༔ སྣང་སྟོང་འཇའ་ལུས་སྒྲིབ་མེད་གསལ་བར་བསྒོམ༔ ཧཱུྃ༔
ཤར་ཕྱོགས་པད་འདབ་ཚོམ་བུའི་གདན་སྟེང་དུ༔ ཐུགས་རྗེ་ཆེན་པོ་ཁ་སརྤ་ཎི་མཐིང་༔ ལོངས་སྐུའི་ཆ་ལུགས་མཛེས་འཛུམ་རྒྱན་གྱིས་སྤྲས༔ ཕྱག་གཡས་མཆོག་སྦྱིན་གཡོན་པས་སྐྱབས་སྦྱིན་ཚུལ༔ གཡས་བསྐུམ་གཡོན་བརྐྱང་ཕྱེད་སྐྱིལ་སྟབས་ཀྱིས་བཞུགས༔ ཧཱུྃ༔ ལྷོ་ཕྱོགས་པད་འདབ་ཚོམ་བུའི་གདན་སྟེང་དུ༔ ཐུགས་རྗེ་ཆེན་པོ་ས་སྙིང་སྐུ་མདོག་སེར༔ དགྱེས་བཞད་མདངས་མངའ་ལོངས་སྐུའི་རྒྱན་གྱིས་སྤྲས༔ ཕྱག་གཡས་ཆོས་འཆད་གཡོན་པས་མཉམ་བཞག་ཅན༔
གཡས་བརྐྱང་གཡོན་བསྐུམ་ཕྱེད་སྐྱིལ་སྟབས་ཀྱིས་བཞུགས༔ ཧཱུྃ༔ ནུབ་ཕྱོགས་པད་འདབ་ཚོམ་བུའི་གདན་སྟེང་དུ༔ ཐུགས་རྗེ་ཆེན་པོ་ནམ་མཁའི་རྒྱལ་པོ་དམར༔ མཛེས་ཆགས་འཛུམ་ལྡན་ལོངས་སྐུའི་རྒྱན་སྤྲས་ལྡན༔ ཕྱག་གཉིས་ལས་ཀྱི་ཕྱག་རྒྱ་ཐུགས་ཀར་བསྣོལ༔ ཞབས་གཉིས་རྡོ་རྗེ་སྐྱིལ་མོ་ཀྲུང་གིས་བཞུགས༔ ཧཱུྃ༔ བྱང་ཕྱོགས་པད་འདབ་ཚོམ་བུའི་གདན་སྟེང་དུ༔ ཐུགས་རྗེ་ཆེན་པོ་འཁོར་ལོས་བསྒྱུར་རྒྱལ་ལྗང་༔
ཁྲོ་འཛུམ་མཛེས་ལྡན་ལོངས་སྐུའི་རྒྱན་གྱིས་སྤྲས༔ ཕྱག་གཡས་མཆོག་སྦྱིན་གཡོན་པས་ཟིལ་གནོན་ཅན༔ ཞབས་གཉིས་གཤིབ་ཅིང་ལྡེམ་པའི་ཚུལ་གྱིས་བཞུགས༔ ཐམས་ཅད་ཤེལ་ཕྲེང་པད་དཀར་མཛེས་ཚུལ་བསྣམས༔ གསལ་སྟོང་གཟི་འབར་མ་བཅོས་ལྷང་ངེར་གསལ༔ ཧཱུྃ༔ མཚམས་བཞི་པད་འདབ་ཚོམ་བུའི་གདན་སྟེང་དུ༔ རྒྱལ་ཡུམ་སྒྲོལ་མ་དཀར་སེར་དམར་ལྗང་མཐིང་༔ མཉེན་ལྕུག་འཁྲིལ་ལྡེམ་གར་སྒེག་མཛེས་པ་མོ༔ རལ་པའི་ཐོར་ཚུགས་རིགས་ལྔའི་རྒྱན་གྱིས་སྤྲས༔
ཞལ་འཛུམ་མདངས་ལྡན་ནུ་མ་བྷ་ག་རྒྱས༔ ཕྱག་གཡས་མཆོག་སྦྱིན་གཡོན་པས་སྐྱབས་སྦྱིན་མཛད༔ སྣ་ཚོགས་མཛེས་ལྡན་འགྲེང་ཐབས་ཚུལ་གྱིས་བཞུགས༔ ཧཱུྃ༔ གཞན་ཡང་ཕྱི་ནང་སྒོ་སྐྱོང་ལ་སོགས་པ༔ དཀྱིལ་འཁོར་གསང་བའི་ལྷ་ཚོགས་མ་ལུས་རྣམས༔ ཆུ་ཟླ་དང་ནི་འཇའ་ཚོན་ལྷགས་པ་ལྟར༔ གསལ་སྟོང་མ་བཅོས་སྤྲོས་བྲལ་ངང་ལ་བསྐྱེད༔ དེ་ལྟར་དུ་གསལ་བའི་གནས་གསུམ་ལས་འོད་ཟེར་འཕྲོས་པས༔ འོག་མིན་བདེ་ཆེན་བཀོད་པའི་ཞིང་ཁམས་ནས༔
ལོངས་སྐུ་སྤྱན་རས་གཟིགས་དབང་ལ་འཁོར་སངས་རྒྱས་བྱང་སེམས་རྣམས་ཀྱིས་བསྐོར་བ་སྤྱན་དྲངས༔ ཨོཾ་བཛྲ་ས་མ་ཡ་ཕཻཾ་ཕཻཾ༔ གསུམ་པ་སྤྱན་འདྲེན་པ་ནི། ཧཱུྃ༔ འོག་མིན་ལྷུན་གྲུབ་ཞིང་ཁམས་ནས༔ ལོངས་སྐུ་སྤྱན་རས་གཟིགས་དབང་ལ། སངས་རྒྱས་བྱང་སེམས་ཚོགས་ཀྱིས་བསྐོར༔ གནས་འདིར་སྤྱན་འདྲེན་གཤེགས་སུ་གསོལ༔ ཨོཾ་བཛྲ་ས་མཱ་ཡ་ཛ་ཛཿ བཞི་པ་བཞུགས་སུ་གསོལ་བ་ནི།
ཧཱུྃ༔ མ་སྐྱེས་སྐྱོན་བྲལ་པདྨ་ཉི་ཟླའི་གདན༔ མི་ཤིགས་འཁོར་ལོ་རྒྱས་པའི་ཁྲི་སྟེང་དུ༔ འགྲོ་འདུལ་ལོངས་སྐུ་ཡེ་ཤེས་ལྷ་ཚོགས་རྣམས༔ ཆུ་ཟླ་ལྟ་བུར་རྙོག་མེད་བརྟན་པར་བཞུགས༔ ཨོཾ་བཛྲ་ས་མ་ཡ་ཏིཥྛ་ལྷན༔ ལྔ་པ་ཕྱག་འཚལ་བ་ནི། ཧཱུྃ༔ སྐྱེ་མེད་སྙིང་པོ་སྒྱུ་མའི་ངང་ཚུལ་ཅན༔ ཁ་དོག་བྲལ་ཡང་མ་འགགས་སྣ་ཚོགས་འཆར༔
ཀུན་རྒྱུ་ཤེས་རབ་འོད་ཀྱི་དྲྭ་བའི་སྐུ༔ འཕགས་མཆོག་སྤྱན་རས་གཟིགས་ལ་ཕྱག་འཚལ་བསྟོད། ཨོཾ་ན་མོ་པཱུ་རུ་ཤ་ཡ་ཧོཿ དྲུག་པ་མཆོད་པ་ནི། ཧཱུྃ༔ ཕྱི་ཡུལ་ཚོགས་དྲུག་མཆོད་སྤྲིན་ལྷ་མོའི་གར༔ གནས་ལུགས་ངོ་བོ་དྲན་རིག་སྤྲིན་ཕུང་གཏིབས༔ ཡེ་གྲོལ་རང་བྱུང་སྒྱུ་མའི་རོལ་རྩེད་འདི༔ ཟིལ་གནོན་ལོངས་སྐུའི་ལྷ་ལ་འབུལ་བར་བགྱི། ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་པཱུ་ཛ་ཁཱ་ཧི༔
ཨོཾ་བཛྲ་ཨ་མྲྀ་ཏ་རཀྟ་བྷ་ལིངྟ་སརྦ་པཱུ་ཛ་ཁཱ་ཧི༔ བདུན་པ་བསྟོད་པ་ནི། ཧཱུྃ༔ སྐྱེ་མེད་ཀ་དག་རང་བྱུང་སྙིང་པོ་ཅན། ། མི་གཡོ་ཏིང་འཛིན་གསལ་སྟོང་བརྡ་ཡི་སྐུ། ། ལོངས་སྤྱོད་རྫོགས་སྐུ་འཕགས་མཆོག་སྙིང་རྗེའི་ལྷར། ། དམིགས་མེད་བློ་འདས་དེ་བཞིན་ཕྱག་འཚལ་བསྟོད།
བརྒྱད་པ་ཛཔ྄་བསྐུལ་ནི། ཧཱུྃ༔ ཡང་གསང་བླ་མེད་ཐུགས་དམ་གཅིག་བསྡུས་པ༔
བྱིན་རླབས་གཏེར་ཆེན་ཐུགས་རྗེའི་བདག་ཉིད་མཆོག༔ འཇིག་རྟེན་དབང་ཕྱུག་འཁོར་འདས་ཟིལ་གནོན་གྱི༔ ཡོངས་རྫོགས་འདུས་པའི་དཀྱིལ་འཁོར་ལྷ་ཚོགས་རྣམས༔ རྨད་བྱུང་ཏིང་འཛིན་ཛཔ྄་ཀྱིས་རྒྱུད་བསྐུལ་ལ༔ སྐུ་གསུང་ཐུགས་མཆོག་དངོས་གྲུབ་དེང་འདིར་སྩོལ༔ དགུ་པ་བསྙེན་དམིགས་ནི། རང་ཉིད་ཐུགས་རྗེ་ཆེན་པོ་ཡབ་ཡུམ་གྱི། ཐུགས་ཀར་ཧྲཱིཿདང་ཏཱཾ་ཡིག་གསལ་བའི་མཐར༔ སྔགས་ཕྲེང་ཟེར་ཐག་ལུ་གུ་རྒྱུད་སྦྲེལ་ལྟར༔ གཡས་གཡོན་འཁོར་བས་ཕྱི་ནང་སྡིག་སྒྲིབ་དག༔
ལུས་ཀུན་ཁྱབ་པས་མཆོག་ཐུན་དངོས་གྲུུབ་ཐོབ༔ སླར་འཕྲོས་ཕྱོགས་བཅུའི་སངས་རྒྱས་བྱང་སེམས་མཆོད༔ ཚུར་འདུས་བྱིན་རླབས་གཟི་བརྗིད་བདག་ལ་ཐིམ༔ འཇའ་ལུས་དཔལ་འབར་རྡོ་རྗེའི་སྐུ་རུ་གྱུར༔ རྩ་སྔགས་ནི། ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ་ཧྲཱིཿ ཡུམ་གྱི་སྔགས། ཨོཾ་ཨཱརྻ་ཏཱ་རེ་ཏུ་རེ་སྭཱ་ཧཱ༔ གཅིག་དྲིལ་སྒྲུབ་སྔགས་ནི༔
ཨོཾ་ལོ་ཀི་ཤྭ་ར་ཏཱཾ་ཏུ་ཏཱ་རེ་ཧཱུྃ་ཕཊ྄ཿ ཅི་ནུས་སུ་བཟླས་མཐར་དབྱངས་གསལ་ཡིག་བརྒྱ་རྟེན་སྙིང་སྟོང་ཚིག་སོགས་སྤྱི་ལྟར་བྱ། དེ་ནས་ཚོགས་མཆོད་མདོར་བསྡུས་བྱ་བར་སྤྲོ་ན། གཉིས་པ་ཚོགས་མཆོད་བྱ་བ་ལ་དྲུག་ལས། དང་པོ་ཚོགས་བྱིན་གྱིས་རློབ་པ་ནི། བདུད་རྩིས་བྲན་ལ། རྃ་ཡྃ་ཁྃ། ཨོཾ་ཨཱཿཧཱུྃ། ཧཱུྃ༔ འོག་མིན་ཀློང་ཡངས་ཕྱོགས་བཅུའི་དཀྱིལ་འཁོར་ནས། །
སྐུ་གསུམ་འཁོར་འདས་ཟིལ་གནོན་ལྷ་ཚོགས་རྣམས། ། ཚོགས་ལ་གཤེགས་ཤིང་གནས་འདིར་བྱིན་ཆེན་ཕོབ། ། དབང་བཞི་བསྐུར་ལ་མཆོག་ཐུན་དངོས་གྲུབ་སྩོལ། ཨོཾ་བཛྲ་ས་མཱ་ཡ་ཕཻཾ་ཕཻཾ་ཛ་ཛཿ ཨ་བེ་ཤ་ཡ་སཏྭཾ། གཉིས་པ་མཆོད་པ་ནི། ཧཱུྃ། བླ་མ་ཡི་དམ་མཁའ་འགྲོ་དམ་ཅན་དང་༔ ཆོས་སྐྱོང་གཏེར་སྲུང་དཀྱིལ་འཁོར་སྐྱོང་མཛད་པ༔ འདོད་ཡོན་ལོངས་སྤྱོད་ཞལ་ཟས་ཚོགས་ཀྱིས་མཆོད༔
བཞེས་ནས་དབང་དང་དངོས་གྲུབ་དེང་འདིར་སྩོལ༔ ཨོཾ་ཨཱཿཧཱུྃ༔ ག་ཎ་ཙཀྲ་ས་པཱ་རི་ཝ་ར་ཨི་དཾ་བྷ་ལིངྟ་ཁ་ཁ་ཁཱ་ཧི༔ གསུམ་པ་བསྐང་བ་ནི། ཧཱུྃ༔ ཕྱི་ནང་དམ་རྫས་སྤྱན་གཟིགས་མཆོད་པའི་སྤྲིན༔ དངོས་སུ་བཤམས་ཤིང་བློ་ཡིས་སྤྲུལ་པའི་ཚོགས༔ སྟོང་གསུམ་ཁྱོན་ལྟར་ཁེངས་པའི་ཡིད་འཕྲོག་རྫས༔ སྣ་ཚོགས་མཆོད་སྤྲིན་ཀུན་ཚང་རྒྱ་མཚོ་འདིས༔ འཁོར་འདས་ཟིལ་གནོན་དཀྱིལ་འཁོར་ཐུགས་དམ་བསྐང་༔
བཞི་པ་བཤགས་པ་ནི། ཧོཿ ཚོགས་ཀྱི་ཉེས་སྐྱོན་མ་རིག་བླང་དོར་རྣམས༔ རོ་གཅིག་ལྟ་བ་ཟག་མེད་ཏིང་འཛིན་གྱིས༔ གཟུང་འཛིན་དགག་སྒྲུབ་ཉམས་ཆག་སྐྱོན་གྱི་ཚོགས༔ བདག་གཞན་གཉིས་མེད་ཡེ་གྲོལ་ངང་ལ་བཤགས༔ ཞེས་ཡི་གེ་བརྒྱ་པ་བཟླས། ལྔ་པ་བསྒྲལ་བསྟབ་ནི། ཧཱུྃ༔ མདུན་དུ་ལྕགས་སྣོད་གྲུ་གསུམ་ནང་༔
དམིགས་བྱ་དགྲ་བགེགས་མྱུར་དུ་ཁུག༔ གནོད་བྱེད་སྲོག་ལ་ཀཱི་ལ་ཡ༔ གཏུབ་ཅིང་ཁྲོ་རྒྱལ་ཞལ་དུ་འབུལ༔ ཨོཾ་ཨཱཿཧཱུྃ་དགྲ་བགེགས་ཀྱི་མ་ཧཱ་རཀྟ་མཱཾ་ས་ཙིཏྟ་གོ་རོ་ཙ་ན་ཁཱ་ཧི༔ དངོས་གྲུབ་བླངས་ཤིང་ཚོགས་ལ་རོལ། དྲུག་པ་ལྷག་མ་ནི། ཧཱུྃ། དཀྱིལ་འཁོར་མུ་རན་སྐྱོང་བའི་དམ་ཚིག་ཅན། ། ལྷག་ལ་དབང་རྣམས་བཀའ་ཡི་ཕམ་ཕབ་བཞེས། ། སྔོན་ཚེ་སློབ་དཔོན་པདྨའི་བཀའ་བཞིན་དུ། །
དགྲ་བགེགས་སྒྲོལ་ཞིང་བསྟན་པའི་བྱ་ར་མཛོད། ། མ་མོ་མ་ཏྲི་རེ་མ་ཏི་མུ་ཁ་ལི་ཙཎྜ་མ་མ་བྷཀྵ་སི་བྷ་ལིངྟ་ཁཱ་ཧི། ལྷག་གཏོར་འབུལ་ཞིང་ཕྲིན་ལས་བཅོལ། སྐབས་འདིར་ཆོས་སྐྱོང་གཏོར་འབུལ་འདིར་བྱ། གསུམ་པ་རྗེས་ཀྱི་བྱ་བ་བདུན་ལས། དང་པོ་མཆོད་པ་ནི། ཧཱུྃ༔ ཕྱི་ཡུལ་ཚོགས་དྲུག་མཆོད་སྤྲིན་ལྷ་མོའི་གར༔ གནས་ལུགས་ངོ་བོ་དྲན་རིག་སྤྲིན་ཕུང་གཏིབས༔ ཡེ་གྲོལ་རང་བྱུང་སྒྱུ་མའི་རོལ་རྩེད་འདི༔
ཟིལ་གནོན་ལོངས་སྐུའི་ལྷ་ལ་འབུལ་བར་བགྱི། ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་པཱུ་ཛ་ཁཱ་ཧི༔ ཨོཾ་བཛྲ་ཨ་མྲྀ་ཏ་རཀྟ་བྷ་ལིངྟ་སརྦ་པཱུ་ཛ་ཁཱ་ཧི༔ གཉིས་པ་བསྟོད་པ་ནི། ཧཱུྃ༔ སྐྱེ་མེད་ཀ་དག་རང་བྱུང་སྙིང་པོ་ཅན། ། མི་གཡོ་ཏིང་འཛིན་གསལ་སྟོང་བརྡ་ཡི་སྐུ། ། ལོངས་སྤྱོད་རྫོགས་སྐུ་འཕགས་མཆོག་སྙིང་རྗེའི་ལྷར། ། དམིགས་མེད་བློ་འདས་དེ་བཞིན་ཕྱག་འཚལ་བསྟོད། གསུམ་པ་ནོངས་བཤགས་ནི།
ཧཱུྃ༔ བླ་མེད་ཐེག་ཆེན་རྒྱུད་སྡེའི་སྒོར་ཞུགས་ནས༔ རྩ་བ་ཡན་ལག་ཕྱག་རྒྱ་ཏིང་འཛིན་སོགས། ཁས་བླངས་དམ་ཚིག་ཉམས་འགལ་ཅི་མཆིས་པ། མཐོལ་བཤགས་བཟོད་གསོལ་ཚངས་པའི་དངོས་གྲུབ་སྩོལ༔ ཅེས་ཡི་གེ་བརྒྱ་པས་ལྷག་ཆད་བཀང་༔ བཞི་པ་དབང་བླང་བ་ནི། ཧཱུྃ༔ ཆོས་དབྱིངས་སྐྱེ་མེད་རང་བྱུང་ཕོ་བྲང་ནས༔ བསྐྱེད་པའི་སྣ་ཚོགས་ཟློས་གར་དཀྱིལ་འཁོར་ལྷ༔
དོན་གཉིས་ལས་བཞིའི་ཕྲིན་ལས་ཤུགས་ཕྱུང་ནས༔ ཡེ་ཤེས་ལྔ་ཡི་དབང་མཆོག་བསྐུར་དུ་གསོལ༔ ཨོཾ་ཀཱ་ཡ་ཝཱཀྐ་ཙིཏྟ་སིདྡྷི་ཧཱུྃ༔ ཞེས་པས་དབང་བླང་༔ བརྟན་བཞུགས་སྤྱི་ལྟར་བྱས་ལ། ལྔ་པ་བསྡུ་ལྡང་ནི། ཧཱུྃ༔ སྣང་སྟོང་འཇའ་ཚོན་ཆུ་ཟླའི་དཀྱིལ་འཁོར་ལྟར༔ མི་དམིགས་ལྷ་ཚོགས་དབྱིངས་རིག་ཀློང་ལ་ཐིམ༔ དྲན་རིག་ཆོས་སྐུའི་རྒྱལ་ས་ཟིན་གྱུར་ནས༔
མ་བཅོས་སྤྲོས་བྲལ་ངང་ལ་ཨཱ་རུ་ལྡང་༔ ཨ་ཨ་ཨཱཿ དྲུག་པ་བསྔོ་སྨོན་བྱ་བ་ནི། ཧྲཱིཿ བདག་གི་བསྙེན་སྒྲུབ་དུས་གསུམ་དགེ་བའི་ཚོགས༔ མཁའ་ཁྱབ་འགྲོ་བ་རྣམས་ཀྱི་དོན་དུ་བསྔོ༔ ཀུན་ཀྱང་ས་བཅུ་ལམ་ལྔ་མཐར་ཕྱིན་ནས༔ གདོད་མའི་མགོན་པོའི་གོ་འཕང་མྱུར་ཐོབ་ཤོག ། བདུན་པ་བཀྲ་ཤིས་ནི། ཧྲཱིཿ
ཐུགས་རྗེའི་གཏེར་ཆེན་འཁོར་འདས་ཟིལ་གནོན་ལྷ། ། ཡི་དམ་དཔའ་བོ་མཁའ་འགྲོའི་ཚོགས་བཅས་ཀྱིས། དེང་འདིར་མི་མཐུན་རྒུད་པ་ཀུན་ཞི་ཞིང་༔ རྟག་ཏུ་དཔལ་གནས་ཉིན་མཚན་བཀྲ་ཤིས་ཤོག༔ རྗེས་སུ་བསྔོ་སྨོན་ཅི་རིགས་པས་མཐའ་བརྒྱན་ལ་མཐར་སྟོང་ཉིད་འོད་གསལ་གྱི་ངང་ལ་མཉམ་པར་བཞག་པར་བྱའོ། ཐུགས་རྗེ་ཆེན་པོ་འཁོར་འདས་ཟིལ་གནོན་གྱི་ཆོས་སྡེ་ཆེན་པོ་ལས་ཡན་ལག་ལེ་ཚན་དྲུག་གི་ནང་གསེས་བླ་མ་ལོངས་སྐུ་ལྟར་སྒྲུབ་ཀྱི་འདོན་ཁྲིགས་པདྨའི་ཕྲེང་བ་མཛེས་པར་བྱེད་པའི་རྒྱན་ཞེས་བྱ་བ་འདིའང་དུས་གསུམ་རྒྱལ་བའི་ཞབས་ཀྱིས་བཅགས་ཤིང་མ་ཧཱ་གུ་རུ་པདྨ་སམྦྷ་ཝ་ཕྱག་རྒྱ་ཆེན་པོ་མཆོག་གི་དངོས་གྲུབ་བརྙེས་པ་དང་གནུབས་ཆེན་སངས་རྒྱས་ཡེ་ཤེས་འཇམ་དཔལ་ཡ་མཱནྟ་ཀའི་རྒྱུད་ལུང་མན་ངག་རྣམས་ཉམས་བཞེས་མཛད་པའི་གནས་མཆོག་རྒྱལ་པོ་བལ་ཡུལ་ཡང་ལེ་ཤོད་ཅེས་བྱ་བར་རང་གནས་གསང་སྔགས་ཕུར་པ་གླིང་གནམ་ལྕགས་སྒྲུབ་སྡེ་རུ་རབ་གནས་ཆུ་ཕོ་རྟ་ལོའི་ནག་པ་ཟླ་བའི་ཡར་ཚེས་༦གི་ཉིན་སྒོ་ཆེན་སྤྲུལ་མིང་དུ་འབོད་པ་ཕྱོགས་ཉུལ་སྤྲང་པོ་གུ་ཧྱས་སྤེལ་བས་ཡི་གེ་པ་ནི་རང་སློབ་ཨཽ་ཌཱི་མིང་ཅན་གྱིས་བགྱིས་པ་དགེ་བར་གྱུར་ཅིག། །། ཐུགས་རྗེ་ཆེན་པོ་འཁོར་འདས་ཟིལ་གནོན་ལས། སྤྲུལ་སྐུ་ཧེ་རུ་ཀ་རྟ་ནག་ལྕགས་རལ་གྱི་སྒྲུབ་ཐབས་ཆོག་ཁྲིགས་རབ་འཇིགས་རྡོ་རྗེའི་མེ་ཕྲེང་ཞེས་བྱ་བ་བཞུགས་སོ། བླ་མ་དང་གཉིས་སུ་མེད་པའི་དབང་ཆེན་ཧེ་རུ་ཀ་ལ་ཕྱག་འཚལ་ལོ། དེ་ཡང་ཐུགས་རྗེ་ཆེན་པར་འཁོར་འདས་ཟིལ་གནོན་གྱི་སྤྲུལ་སྐུ་ཧེ་རུ་ཀ་ལྟར་སྒྲུབ་ཐབས་ཉམས་སུ་ལེན་པ་ལ།
གཏེར་གཞུང་ལས། དང་པོ་བཅའ་གཞིའི་རིམ་པ་་ནི༔ དཀྱིལ་འཁོར་མཐིང་ནག་དལ་ཀྱང་བཅག༔ ཐིག་གདབ་ལས་རིམ་སྤྱི་མཐུན་བྱ༔ དབུས་སུ་ལྟེ་བ་ཆོས་འབྱུང་དང་༔ ཕྱི་རོལ་རྩིབས་ཆེན་བཞི་རུ་བྱ༔ ཚོམ་བུ་ལྷ་མདོག་ལེགས་པར་བཀོད༔ གཞན་ཡང་སྐུ་འབག་རྟེན་སོགས་བཀྲམ༔ བུམ་པ་རྣམ་རྒྱལ་རྫས་ཀྱིས་གཏམས༔ སྨན་རཀ་དང་ནི་ཕྱི་མཆོད་བསྒྲིག༔
གཏོར་མ་ཟླུམ་པོ་ཟུར་གསུམ་པ༔ ལྟེ་བར་ཆོས་འབྱུང་གདེངས་ཀ་ཅན༔ པད་འདབ་བཞི་དང་གཏོར་ཟུར་བཞི༔ ལེགས་པར་བསྐོར་ཏེ་བྷནྡྷར་བསྐྱིལ༔ རྩེ་མོར་མེ་རི་དག་ཀྱང་འཛུགས༔ མཐིང་ནག་གུར་ཕུབ་སྤྱན་གཟིགས་བཀྲམ༔ གཞན་ཡང་སྤྱི་མཐུན་ཞལ་ཤེས་གཅེས༔ ཞེས་པ་ལྟར་དེ་ཉིད་ཉམས་སུ་ལེན་པ་ལ་སྔོན་འགྲོ་དངོས་གཞི་རྗེས་ཀྱི་བྱ་བའོ། ཐོག་མར་སྤྲོས་པ་བྱ་ན་སྔོན་འགྲོ་ལོངས་སྐུའི་ཆོ་ག་ནས་བླངས་ཤིང་མཆོད་པ་བྱིན་གྱིས་བརླབ༔ ཞེས་གསལ་བས་གསོལ་འདེབས་རྒྱས་བསྡུས་མཚམས་པར་བཏང་ལ།
སྐྱེ་བ་ཀུན་ཏུ་སོགས་གསོལ་འདེབས་རྗེས། རང་གི་སྙིང་གའི་འོད་ཟེར་གྱིས་བསྐུལ་བའི་བླ་མ་དབང་ཆེན་ཧྱ་གྷྲྀ་ཝའི་དཀྱིལ་འཁོར་གྱི་ལྷ་ཚོགས་ཕྱོགས་དུས་རྒྱལ་བ་སྲས་དང་བཅས་པ་བཛྲ་ས་མཱ་ཛཿ ཞེས་ཚོགས་ཞིང་གསལ་བཏབ། དེ་ལ་དང་པོ་སྔོན་འགྲོ་ལའང་བཞི་ལས། དང་པོ་སྐྱབས་སུ་འགྲོ་བ་ནི། ན་མོ༔ ཀུན་གཞི་རང་རིག་སངས་རྒྱས་བསྐྱེད་པའི་ཡབ༔ གསལ་སྟོང་མ་འགགས་དམ་ཆོས་འབྱུང་བའི་ཡུམ༔ སྐྱེ་འགག་གཉིས་མེད་དགེ་འདུན་རྒྱ་མཚོའི་དཔལ༔ རྩ་བ་མཆོག་གསུམ་དེ་བཞིན་སྐྱབས་སུ་མཆི༔
གཉིས་པ་སེམས་བསྐྱེད་པ་ནི། ཧོཿ སྣང་སྲིད་ཡེ་ནས་ཟང་ཐལ་གཞལ་ཡས་ཁང་༔ སྣོད་བཅུད་རང་རྩལ་རིག་པའི་དཀྱིལ་འཁོར་ལྷ༔ འཛིན་མེད་མ་བཅོས་ལྷུན་གྲུབ་དེ་བཞིན་ངང་༔ བརྡ་དོན་བརྟེན་ཕྱིར་གནས་ལུགས་སེམས་བསྐྱེད་དོ༔ གསུམ་པ་ཡན་ལག་བདུན་པ་འབུལ་བ་ནི། ན་མོ༔ ཆོས་དབྱིངས་ཁྱབ་བརྡལ་ཀློང་ཡངས་ཕོ་བྲང་ནས༔ མ་འགགས་ལོངས་སྤྱོད་རྫོགས་སྐུའི་དཀྱིལ་འཁོར་ལྷ༔
འགྲོ་དོན་ཡིད་སྣང་སྤྲུལ་སྐུའི་གནས་འདིར་གཤེགས༔ གང་འདུལ་དེར་སྟོན་འགྲོ་མགོན་དཔལ་དུ་བཞུགས༔ རབ་གུས་དྭང་བའི་ཡིད་ཀྱིས་ཕྱག་འཚལ་ལོ༔ དུག་ལྔ་རྣམ་དག་ཡེ་ཤེས་ངང་དུ་མཆོད༔ དུག་གསུམ་བག་ཆགས་སྡིག་སྒྲིབ་མཐོལ་ལོ་བཤགས༔ རྩེ་གཅིག་འདུན་པའི་དམ་བཅས་རབ་ཏུ་བསྟོད༔ མཐའ་ཡས་སྲིད་མཚོ་བསྒྲལ་ཕྱིར་དགེ་བ་བསྔོ༔ མ་ལུས་འགྲོ་ཀུན་བྱང་ཆུབ་ལམ་འགོད་ཤོག༔ མཐར། ཛཿཧཱུྃ་བཾ་ཧོ།
ཚོགས་ཞིང་རྣམས་རང་ལ་ཐིམ་པར་གྱུར། བཞི་པ་མཆོད་པ་བྱིན་གྱིས་བརླབ་པ་ནི། རྃ་ཡྃ་ཁྃ༔ ཨོཾ་ཨཱཿཧཱུྃ༔ གིས་སྦྱངས་སྤེལ་བསྒྱུར། ཧཱུྃ༔ སྟོང་པའི་ངང་ལས་ཞིང་ཁམས་འཛིན་མའི་ཁྱོན༔ ཡོངས་སུ་གང་བའི་བརྡ་བསྒྱུར་ལྷ་མོའི་ཚོགས༔ སྣ་ཚོགས་མཆོད་འཛིན་ཡིད་འོང་རིག་མའི་གར༔ ལེགས་པར་བསྒྱུར་ཞིང་མཆོད་སྤྲིན་བདུད་རྩིར་གྱུར༔
ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་བཛྲ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་རཀྟ་བ་ལིཾ་ཏ་ཧཱུྃ་ཧྲཱིཿཋཿ དངོས་གཞི་ལ་གཉིས་ཀྱི་དང་པོ་ལའང་བརྒྱད། དང་པོ་ཏིང་འཛིན་རྣམ་གསུམ་ལ། ཧཱུྃ༔ ཀ་དག་ཁྲེགས་ཆོད་ཁྱབ་ཅིང་གདལ༔ ཨཱཿ ཟང་ཐལ་ངང་ལ་རང་རྩལ་རྫོགས༔ ཨོཾ༔
ཀུན་རྒྱུ་ས་བོན་ཕྱག་མཚན་གྱུར༔ ཧཱུྃ་ཨེ་ཡྃ་རྃ་ཁྃ་སུྃ་ཀེཾ་བྷྲཱུྃ༔ གཉིས་པ་རྟེན་དང་བརྟེན་པ་བསྐྱེད་པ་ནི། ཧཱུྃ༔ སྟོང་པའི་ངང་ལས་ཨེ་ནམ་མཁའ་མཐིང་ནག་རྒྱ་གྲམ་རླུང་གིས་བཏེགས་ཤིང་འབྱུང་བ་བསྣོལ་བརྩེགས་སུ་ཆགས་པའི་སྟེང་དུ༔ བྷྲཱུྃ་ལས་ས་གཞི་སྨུག་ནག་དུར་ཁྲོད་ཀྱི་བཀོད་པ་ཤིན་ཏུ་འཇིགས་པ༔ དེ་ཡི་དབུས་སུ་བྷནྡྷ་སྐམ་རློན་གྱི་ཕོ་བྲང་མཚན་ཉིད་ཡོངས་སུ་རྫོགས་པ༔ བསྐལ་པའི་མེ་རི་དམར་ནག་འཁྲིགས་པའི་དབུས་སུ༔ པཾཿལས་པདྨ་དང་རཾ་ལས་ཉི་མའི་དཀྱིལ་འཁོར་ཆེར་འབར་བ༔ རྒྱལ་བསེན་ཕོ་མོ་གན་རྐྱལ་དུ་བསྣོལ་བའི་སྟེང་དུ༔
ཡི་གེ་ཧཱུྃ་མཐིང་ནག་ལས་འོད་ཟེར་ཕྱོགས་བཅུར་འཕྲོས༔ དགྲ་བགེགས་འབྱུང་པོ་གདུག་པའི་ཚོགས་ཐམས་ཅད་ཚར་བཅད༔ འོད་ཟེར་ཚུར་འདུས་ཧཱུྃ་ལ་ཐིམ༔ ཧཱུྃ་དེ་ཡོངས་སུ་གྱུར་པ་ལས༔ བདག་ཉིད་དཔལ་ཆེན་ཁྲོ་རྒྱལ་ཧེ་རུ་ཀཿ སྐུ་མདོག་མཐིང་ནག་ཞལ་གཅིག་ཕྱག་གཉིས་པ༔ ཤིན་ཏུ་ཁྲོས་པའི་ཞལ་གདངས་ཤིང་ལྗགས་འདྲིལ་བ༔ མཆེ་བ་གངས་རི་ལྟར་གཙིགས་པ༔ སྤྱན་གསུམ་སྡང་མིག་གློག་ལྟར་འཁྱིལ་ཞིང་༔ སྨ་ར་དང་སྨིན་མ་དུས་མཐའི་མེ་ལྟར་འབར་བ༔
དབུ་སྐྲ་དམར་སེར་གྱེན་དུ་འཁྱིལ་བའི་གསེབ་ནས་རྟ་མགོ་ལྗང་ཞུར་རྟ་སྐད་ལྷང་ལྷང་འཚེར་བ༔ ཐོད་སྐམ་གྱི་དབུ་རྒྱན༔ སྦྲུལ་ནག་གི་སྐྲ་ཆིངས༔ དར་ནག་གི་ཅོད་པན་སོགས་རྒྱན་དུ་མས་སྤྲས་པ༔ ཕྱག་གཡས་གནམ་ལྕགས་ཀྱི་རལ་གྲི་ཀླད་ལ་ཕྱར་བས༔ དགྲ་བགེགས་དུམ་བུར་གཏུབ་པ༔ གཡོན་པས་འཛིན་བྱེད་མེ་ཡི་ལྕགས་ཀྱུས་དམ་ཉམས་གདུག་པའི་སྙིང་རྩ་འདྲེན་པ༔ སྐུ་ལ་དུར་ཁྲོད་ཆས་བརྒྱད་ཀྱིས་བརྒྱན་ཅིང་༔ དར་ནག་གི་བེར་ཆེན་གསོལ་བ༔ ཞབས་གཉིས་གྱད་ཀྱིས་དོར་སྟབས་བགྲད་ཅིང་དམ་སྲིའི་སྙིང་ཁར་བརྫིས་པས་ས་གསུམ་རབ་ཏུ་སྔངས་པ༔
བསྐལ་པའི་མེ་དཔུང་འབར་བའི་ཀློང་དུ་གསལ་བར་གྱུར༔ གཙོ་བོའི་ཤར་དུ་དམ་སྲི་དང་པད་ཉིའི་གདན་ལ་ཞི་བའི་རྟ་མགྲིན་དཀར་པོ༔ ལྷོར་གྲེ་བོ་དང་པད་ཉིའི་གདན་ལ་རྒྱས་པའི་རྟ་མགྲིན་སེར་པོ༔ ནུབ་ཏུ་འབྱུང་པོ་དང་པད་ཉིའི་གདན་ལ་དབང་གི་རྟ་མགྲིན་དམར་པོ༔ བྱང་དུ་ཀླུ་སྲིན་དང་པད་ཉིའི་གདན་ལ་དྲག་པོའི་རྟ་མགྲིན་ལྗང་ནག༔ དེ་རྣམས་ཀྱང་གཙོ་བོའི་ཆ་ལུགས་དང་མཐུན་པ༔ བསྐལ་པའི་མེ་དཔུང་རབ་ཏུ་འཁྲིགས་པའི་ཀློང་དཀྱིལ་དུ་གསལ་བའོ༔ གཙོ་འཁོར་རྣམས་ཀྱི་དཔྲལ་བར་ཨོཾ༔ མགྲིན་པར་ཨཱཿ ཐུགས་ཀར་ཧཱུྃ༔
དེ་ལས་འོད་ཟེར་འཕྲོས་པས་དབང་ཆེན་རོལ་པའི་དུར་ཁྲོད་ཆེན་པོ་ནས༔ བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས༔ ཨོཾ་བཛྲ་ས་མཱ་ཡ་ཛ་ཛཿ གསུམ་པ་སྤྱན་འདྲེན་ཞིང་དབང་བསྐུར་བ་ནི། ཧཱུྃ༔ དབང་དྲག་རོལ་པའི་དུར་ཁྲོད་ནས༔ ཁྲོ་རྒྱལ་སྟོབས་འདུས་ལྷ་ཚོགས་རྣམས༔ གནས་འདིར་སྤྱན་འདྲེན་གཤེགས་སུ་གསོལ༔ སྒྲུབ་ལ་དབང་བསྐུར་བྱིན་ཆེན་ཕོབ༔ ཨོཾ་བཛྲ་ས་མཱ་ཡ་ཕཻཾ་ཕཻཾ་ཛཿཛཿ
ཨ་བེ་ཤ་ཡ་ཨ་ཨཱཿ ཛཿཧཱུྃ་བཾ་ཧོཿ དམ་ཚིག་པ་དང་དབྱེར་མེད་པར་གྱུར༔ དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་དུ་གསོལ། ཅེས་གསོལ་བ་བཏབ་པས་སླར་ཡང་འོད་ཟེར་འཕྲོས་པས་དབང་ལྷ་རྒྱལ་བ་རིགས་ལྔ་སྤྱན་དྲངས། དབང་བསྐུར་སྐུ་གང་དྲི་མ་དག༔ ཆུ་ཡི་ལྷག་མ་ཡར་ལུད་པ་ལས༔ སྣང་བ་མཐའ་ཡས་ཀྱིས་དབུ་བརྒྱན་པར་གྱུར༔ ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཨཱཿཧཱུྃ༔ ཞེས་པས་དབང་བསྐུར།
བཞི་པ་བཞུགས་སུ་གསོལ་བ་ནི། ཧཱུྃ༔ པདྨ་ཉི་ཟླ་བཾ་གདན་དུ༔ ཁྲོ་རྒྱལ་རྟ་མགྲིན་ལྷ་ཚོགས་རྣམས། དགྱེས་ཤིང་བརྟན་པར་བཞུགས་ནས་ཀྱང༔ སྒྲུབ་ལ་མཆོག་ཐུན་དངོས་གྲུབ་སྩོལ༔ ཨོཾ་བཛྲ་ས་མ་ཡ་ཏིཥྛ་ལྷན༔ པདྨ་ཀ་མ་ལ་ཡེ་སཏྭཾ༔ ལྔ་པ་ཕྱག་འཚལ་བ་ནི། ཧཱུྃ༔
དབང་ཆེན་ཁྲོ་རྒྱལ་ལྷ་ཚོགས་ལ། གུས་པས་བསྟོད་ཅིང་ཕྱག་ཀྱང་འཚལ༔ ཆེ་མཆོག་དཔལ་ཆེན་རྔམ་མཛད་པ༔ ཕྲིན་ལས་བཞི་ལྡན་འགྲུབ་པར་སྩོལ༔ ཨོཾ་ན་མོ་པཱུ་རུ་ཤ་ཡ་ཧོཿ ཨ་ཏི་པུ་ཧོཿ པྲ་ཏཱིཙྪ་ཧོཿ དྲུག་པ་མཆོད་པ་འབུལ་པ་ནི། ཧཱུྃ༔ ཕྱི་མཆོད་དབང་པོའི་མེ་ཏོག་དང༔
ནང་མཆོད་སྨན་རཀ་གཏོར་མའི་ཚོགས༔ གསང་མཆོད་སྦྱོར་སྒྲོལ་བླ་མེད་འདི༔ དབང་ཆེན་ལྷ་ཚོགས་རྣམས་ལ་འབུལ༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ དེ་ནས་བདུད་རྩི་ལག་མཆོད་འབུལ་བ་ནི། ཨོཾ་ཨཱཿཧཱུྃ༔ མཆོད་དོ་ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་བོ༔ ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས་འཕགས་མཆོག་དགེ་འདུན་ཐམས་ཅད་ཀྱི་མངའ་བདག་གྱུར་པ་དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱཿཧཱུྃ༔ གཞན་ཡང་རིགས་ཀྱི་བདག་པོ་ཆོས་སྐུ་སྣང་བ་མཐའ་ཡས་ཀྱི་ཞལ་དུ་ཨོཾ་ཨཱཿཧཱུྃ༔ ལོངས་སྐུ་འཕགས་མཆོག་སྤྱན་རས་གཟིགས་ཀྱི་ཞལ་དུ་ཨོཾ་ཨཱཿཧཱུྃ༔
སྤྲུལ་སྐུ་ཧེ་རུ་ཀ་དབང་ཆེན་རྟ་མགྲིན་ནག་པོ་དཔའ་བོ་ལྷ་ལྔའི་ཞལ་དུ་ཨོཾ་ཨཱཿཧཱུྃ༔ མ་སྲིང་ཡེ་ཤེས་ཀྱི་མཁའ་འགྲོ་མ་བྱེ་བ་འབུམ་གྱི་ཞལ་དུ་ཨོཾ་ཨཱཿཧཱུྃ༔ སླར་ཡང་རིགས་དྲུག་སེམས་ཅན་ཐམས་ཅད་དབང་ཆེན་རྟ་མགྲིན་ཆེན་པོའི་ལྷ་ཚོགས་གསལ་བའི་ཞལ་དུ་ཨོཾ་ཨཱ་ཧཱུྃ༔ ཞེས་བདུད་རྩི་ཕུལ། ཧྃའུ༔ དཀྱིལ་འཁོར་གྱི་ལྷ་རྣམས་ཀྱི་ལྗགས་རྡོ་རྗེའི་སྦུ་གུ་ཅན་གྱིས་མཆོད་པའི་བཅུད་དྲངས་ཏེ་གསོལ་བས༔ མཉེས་ཤིང་ཚིམ་པར་གྱུར་ཏེ་སྐུ་གསུང་ཐུགས་ཀྱི་དམ་ཚིག་ཉམས་ཆག་སེལ་ཞིང་ཐུགས་དམ་བསྐང་བར་མཛད་དུ་གསོལ༔ ཨོཾ་བཛྲ་ཀྲོ་ཏ་ཧྱ་གྷྲྀ་ཝ་ཧཱུྃ་ཕཊ྄ཿ ཨོཾ་བཛྲ་ཀྲོ་ཏ་ཙ་ཏུར་གྷྲྀ་ཝ་ཧཱུྃ་ཕཊ྄ཿ ཨོཾ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཁ་ཁ་ཁཱ་ཧི༔
དགྲ་བགེགས་ཀྱི་མ་ཧཱ་མཾ་ས་རཀྟ་གོ་རོ་ཙ་ན་བ་སུ་ཏ་ཁ་ཁ་ཁཱ་ཧི༔
ཞེས་ལན་གསུམ་གྱིས་འབུལ། བདུན་པ་བསྟོད་པ་ནི། ཧཱུྃ༔ ཆོས་དབྱིངས་རང་བྱུང་ལྷུན་གྲུབ་ཕོ་བྲང་ནས༔ རིག་རྩལ་མངོན་གྱུར་དཔལ་ཆེན་ཧེ་རུ་ཀཿ མཐུ་སྟོབས་གཟི་བྱིན་དུས་མཐའི་མེ་ལྟར་འབར༔ ཕྱི་ནང་གདོན་ཚོགས་འབྱུང་པོ་ཚར་གཅོད་པ༔ དབང་ཆེན་རིགས་ལྔའི་སྐུ་ལ་ཕྱག་འཚལ་བསྟོད༔ ཅེས་བསྟོད།
བརྒྱད་པ་སྙིང་པོ་སྔགས་ཀྱི་སྤྲོ་བསྡུ་ནི། རང་ཉིད་དབང་ཆེན་ཁྲོ་རྒྱལ་འབར་བའི་ཐུགས་ཀར་ཡི་གེ་ཧཱུྃ་མཐིང་ནག་གི་མཐའ་བསྐོར་སྔགས་ཕྲེང་མགལ་མེ་ལྟར་འཁོར་བས། ལུས་ཀྱི་ཕྱི་ནང་གི་ནད་གདོན་སྡིག་སྒྲིབ་ཐམས་ཅད་བསྲེགས༔ འོད་ཟེར་བ་སྤུའི་བུ་ག་ནས་ཕྱིར་འཕྲོས་པས་སྣོད་བཅུད་བརྟན་ཅིང་གཡོ་བའི་རང་བཞིན་ཐམས་ཅད་མེ་རི་དང་ཁྲོ་བོའི་རང་བཞིན་དུ་གྱུར༔ རྩ་བའི་བསྙེན་པ་ནི། ཨོཾ་བཛྲ་ཀྲོ་ཏ་ཧྱ་གྷྲྀ་ཝ་ཧཱུྃ་ཕཊ྄ཿ རྟ་མགྲིན་རིགས་བཞིའི་སྔགས། ཨོཾ་བཛྲ་ཀྲོ་ཏ་ཙ་ཏུར་གྷྲྀ་ཝ་ཧཱུྃ་ཕཊ྄ཿ གཅིག་དྲིལ་སྔགས་ནི། ཨོཾ་ཧྱ་གྷྲྀ་ཝ་ཀྲོ་ཏ་པཉྩ་ཧཱུྃ་ཕཊ྄ཿ
ཅེས་སྔགས་རྣམས་ལྷག་ཆད་མེད་པར་བཟླས། ལས་སྦྱོར་ཤམ་བུ་སྦྱར་ན་གཞུང་ལྟར་བྱ། མཐར་དབྱངས་གསལ་ཡིག་བརྒྱ་རྟེན་སྙིང་སྟོང་ཚིག་སོགས་སྤྱི་ལྟར་བྱ། ༈ གཉིས་པ་ཚོགས་མཆོད་བྱ་བ་ལ་བདུན་ལས། དང་པོ་ཚོགས་བྱིན་གྱིས་རློབ་པ་ནི། བདུད་རྩིས་བྲན་ལ། ཧཱུྃ༔ རྃ་ཡྃ་ཁྃ་གིས་མེ་རླུང་ཆུའི༔ བག་ཆགས་འཁྲུད་ཕྱིར་ཚོགས་ལ་ཕོག༔ བཟང་ངན་སྨེ་བར་འཛིན་པ་རྣམས༔
སྦྱངས་བཀྲུས་གཏོར་བའི་བདུད་རྩིར་བསྒྱུར༔ རྃ་ཡྃ་ཁྃ༔ ཨོཾ་ཨཱཿཧཱུྃ༔ གཉིས་པ་སྤྱན་འདྲེན་པ་ནི། ཧཱུྃ། གསང་ཆེན་དབང་དྲག་རོལ་པའི་ཕོ་བྲང་ནས༔ དབང་ཆེན་རྟ་མཆོག་རྩ་གསུམ་ལྷ་ཚོགས་རྣམས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ གནས་འདིར་བྱིན་ཕོབ་མཆོག་ཐུན་དངོས་གྲུབ་སྩོལ༔ ཨོཾ་གུ་རུ་དྷེ་ཝ་ཌཱཀྐི་ནཱི་སརྦ་ས་མཱ་ཡ་ཛ་ཛཿ
ཕཻཾ་ཕཻཾ་ཨ་བེ་ཤ་ཡ་ཨ་ཨཱཿ གསུམ་པ་མཆོད་པ་ནི། ཧཱུྃ། བླ་མ་ཡི་དམ་མཁའ་འགྲོ་དམ་ཅན་དང་༔ ཆོས་སྐྱོང་གཏེར་སྲུང་དཀྱིལ་འཁོར་སྐྱོང་མཛད་པ༔ འདོད་ཡོན་ལོངས་སྤྱོད་ཞལ་ཟས་ཚོགས་ཀྱིས་མཆོད༔ བཞེས་ནས་དབང་དང་དངོས་གྲུབ་དེང་འདིར་སྩོལ༔ ཨོཾ་ཨཱཿཧཱུྃ༔ ག་ཎ་ཙཀྲ་ས་པཱ་རི་ཝ་ར་ཨི་དཾ་བྷ་ལིངྟ་ཁ་ཁ་ཁཱ་ཧི༔ བཞི་པ་བསྐང་བ་ནི།
ཧཱུྃ༔ ཕྱི་ནང་དམ་རྫས་སྤྱན་གཟིགས་མཆོད་པའི་སྤྲིན༔ དངོས་སུ་བཤམས་ཤིང་བློ་ཡིས་སྤྲུལ་པའི་ཚོགས༔ སྟོང་གསུམ་ཁྱོན་ལྟར་ཁེངས་པའི་ཡིད་འཕྲོག་རྫས༔ སྣ་ཚོགས་མཆོད་སྤྲིན་ཀུན་ཚང་རྒྱ་མཚོ་འདིས༔ དབང་ཆེན་དཀྱིལ་འཁོར་ལྷ་ཚོགས་ཐུགས་དམ་བསྐང༌། ། བསྐངས་གྱུར་དབང་དང་དངོས་གྲུབ་སྩལ་དུ་གསོལ། ལྔ་པ་བཤགས་པ་ནི། ཧོཿ ཚོགས་ཀྱི་ཉེས་སྐྱོན་མ་རིག་བླང་དོར་རྣམས༔
རོ་གཅིག་ལྟ་བ་ཟག་མེད་ཏིང་འཛིན་གྱིས༔ གཟུང་འཛིན་དགག་སྒྲུབ་ཉམས་ཆག་སྐྱོན་གྱི་ཚོགས༔ བདག་གཞན་གཉིས་མེད་ཡེ་གྲོལ་ངང་ལ་བཤགས༔ ཞེས་ཡི་གེ་བརྒྱ་པ་བཟླས། དྲུག་པ་བསྒྲལ་བསྟབ་ནི། ཧཱུྃ༔ མདུན་དུ་ལྕགས་སྣོད་གྲུ་གསུམ་ནང་༔ དམིགས་བྱ་དགྲ་བགེགས་མྱུར་དུ་ཁུག༔ གནོད་བྱེད་སྲོག་ལ་ཀཱི་ལ་ཡ༔ གཏུབ་ཅིང་ཁྲོ་རྒྱལ་ཞལ་དུ་འབུལ༔
ཨོཾ་ཨཱཿཧཱུྃ་དགྲ་བགེགས་ཀྱི་མ་ཧཱ་རཀྟ་མཱཾ་ས་ཙིཏྟ་གོ་རོ་ཙ་ན་ཁཱ་ཧི༔ དངོས་གྲུབ་བླངས་ཤིང་ཚོགས་ལ་རོལ། བདུན་པ་ལྷག་མ་ནི། ཧཱུྃ། དཀྱིལ་འཁོར་མུ་རན་སྐྱོང་བའི་དམ་ཚིག་ཅན། ། ལྷག་ལ་དབང་རྣམས་བཀའ་ཡི་ཕམ་ཕབ་བཞེས། ། སྔོན་ཚེ་སློབ་དཔོན་པདྨའི་བཀའ་བཞིན་དུ། ། དགྲ་བགེགས་སྒྲོལ་ཞིང་བསྟན་པའི་བྱ་ར་མཛོད། མ་མོ་མ་ཏྲི་རེ་མ་ཏི་མུ་ཁ་ལི་ཙཎྜ་མ་མ་བྷཀྵ་སི་བྷ་ལིངྟ་ཁཱ་ཧི། ལྷག་གཏོར་འབུལ་ཞིང་ཕྲིན་ལས་བཅོལ།
སྐབས་འདིར་ཆོས་སྐྱོང་གཏོར་འབུལ་བྱ། གསུམ་པ་རྗེས་ཀྱི་བྱ་བ་བདུན་ལས། དང་པོ་མཆོད་པ་ནི། ཧཱུྃ༔ ཕྱི་མཆོད་དབང་པོའི་མེ་ཏོག་དང༔ ནང་མཆོད་སྨན་རཀ་གཏོར་མའི་ཚོགས༔ གསང་མཆོད་སྦྱོར་སྒྲོལ་བླ་མེད་འདི༔ དབང་ཆེན་ལྷ་ཚོགས་རྣམས་ལ་འབུལ༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་བཛྲ་ཨ་མྲྀ་ཏ་རཀྟ་བྷ་ལིངྟ་སརྦ་པཱུ་ཛ་ཁཱ་ཧི༔
གཉིས་པ་བསྟོད་པ་ནི། ཧཱུྃ༔ ཆོས་དབྱིངས་རང་བྱུང་ལྷུན་གྲུབ་ཕོ་བྲང་ནས༔ རིག་རྩལ་མངོན་གྱུར་དཔལ་ཆེན་ཧེ་རུ་ཀཿ མཐུ་སྟོབས་གཟི་བྱིན་དུས་མཐའི་མེ་ལྟར་འབར༔ ཕྱི་ནང་གདོན་ཚོགས་འབྱུང་པོ་ཚར་གཅོད་པ༔ དབང་ཆེན་རིགས་ལྔའི་སྐུ་ལ་ཕྱག་འཚལ་བསྟོད༔ ཅེས་བསྟོད། གསུམ་པ་ནོངས་བཤགས་ནི། ཧཱུྃ༔
བླ་མེད་ཐེག་ཆེན་རྒྱུད་སྡེའི་སྒོར་ཞུགས་ནས༔ རྩ་བ་ཡན་ལག་ཕྱག་རྒྱ་ཏིང་འཛིན་སོགས། ཁས་བླངས་དམ་ཚིག་ཉམས་འགལ་ཅི་མཆིས་པ། མཐོལ་བཤགས་བཟོད་གསོལ་ཚངས་པའི་དངོས་གྲུབ་སྩོལ༔ ཅེས་ཡི་གེ་བརྒྱ་པས་ལྷག་ཆད་བཀང༌། བཞི་པ་དབང་བླང་བ་ནི། ཧཱུྃ༔ ཆོས་དབྱིངས་སྐྱེ་མེད་རང་བྱུང་ཕོ་བྲང་ནས༔ བསྐྱེད་པའི་སྣ་ཚོགས་ཟློས་གར་དཀྱིལ་འཁོར་ལྷ༔ དོན་གཉིས་ལས་བཞིའི་ཕྲིན་ལས་ཤུགས་ཕྱུང་ནས༔
ཡེ་ཤེས་ལྔ་ཡི་དབང་མཆོག་བསྐུར་དུ་གསོལ༔ ཨོཾ་ཀཱ་ཡ་ཝཱཀྐ་ཙིཏྟ་སིདྡྷི་ཧཱུྃ༔ ཞེས་པས་དབང་བླང༌། བརྟན་བཞུགས་སྤྱི་ལྟར་བྱས་ལ། ལྔ་པ་བསྡུ་ལྡང་ནི། ཧཱུྃ༔ སྣང་སྟོང་འཇའ་ཚོན་ཆུ་ཟླའི་དཀྱིལ་འཁོར་ལྟར༔ མི་དམིགས་ལྷ་ཚོགས་དབྱིངས་རིག་ཀློང་ལ་ཐིམ༔ དྲན་རིག་ཆོས་སྐུའི་རྒྱལ་ས་ཟིན་གྱུར་ནས༔ མ་བཅོས་སྤྲོས་བྲལ་ངང་ལ་ཨཱ་རུ་ལྡང་༔
ཨ་ཨ་ཨཱཿ དྲུག་པ་བསྔོ་སྨོན་བྱ་བ་ནི། ཧྲཱིཿ བདག་གི་བསྙེན་སྒྲུབ་དུས་གསུམ་དགེ་བའི་ཚོགས༔ མཁའ་ཁྱབ་འགྲོ་བ་རྣམས་ཀྱི་དོན་དུ་བསྔོ༔ ཀུན་ཀྱང་ས་བཅུ་ལམ་ལྔ་མཐར་ཕྱིན་ནས༔ གདོད་མའི་མགོན་པོའི་གོ་འཕང་མྱུར་ཐོབ་ཤོག ། བདུན་པ་བཀྲ་ཤིས་ནི། ཧྲཱིཿ ཐུགས་རྗེའི་གཏེར་ཆེན་འཁོར་འདས་ཟིལ་གནོན་ལྷ། །
ཡི་དམ་དཔའ་བོ་མཁའ་འགྲོའི་ཚོགས་བཅས་ཀྱིས། དེང་འདིར་མི་མཐུན་རྒུད་པ་ཀུན་ཞི་ཞིང་༔ རྟག་ཏུ་དཔལ་གནས་ཉིན་མཚན་བཀྲ་ཤིས་ཤོག༔ རྗེས་སུ་བསྔོ་སྨོན་ཅི་རིགས་པས་མཐའ་བརྒྱན་ལ་མཐར་སྟོང་ཉིད་འོད་གསལ་གྱི་ངང་ལ་མཉམ་པར་བཞག་པར་བྱའོ། ཞེས་པ་འདིའང་ཐུགས་རྗེ་ཆེན་པོ་འཁོར་འདས་ཟིལ་གནོན་གྱི་ཆོས་སྡེ་ཆེན་པོ་ལས་ཡན་ལག་ལེ་ཚན་དྲུག་གི་ནང་གསེས་སྤྲུལ་སྐུ་ཧེ་རུ་ཀ་ལྟར་སྒྲུབ་ཀྱི་ཆོག་ཁྲིགས་རབ་འཇིགས་རྡོ་རྗེའི་མེ་ཕྲེང་ཞེས་བྱ་བ་འདིའང་གཙོ་བོ་གཏེར་གཞུང་སོར་བཞག་ལ་སྔོན་རྗེས་རྣམས་གཞུང་ཆེན་མོ་ལས་བླངས་ཤིང་ཁ་འགེང་དགོས་པ་རྣམས་རང་ལུགས་རྟ་མགྲིན་ཁྲོ་རྒྱལ་སྟོབས་འདུས་ནས་བསབ་སྟེ་ཁ་བསྒྱུར་ཅུང་ཟད་དང་བཅས་མཆོག་དབྱངས་རྣམ་སྤྲུལ་སྒོ་ཆེན་རྒྱལ་བའི་སྐྱེས་མཐར་འབོད་པས་སྤྲང་བན་གུ་ཧྱས་དབང་ཆེན་གྲུབ་པའི་གནས་མཆོག་དུར་ཁྲོད་ལྷུན་འགྲུབ་བརྩེགས་པའི་ཉེ་བའི་ཆར་གུ་རུས་སྒྲུབ་གནས་ཨ་སུ་རའི་བྲག་ཕུག་དང་འབྲེལ་བའི་རང་གནས་ཕུར་པ་གླིང་གི་བསམ་གཏན་གྱི་ཁང་བུར་རབ་གནས་ཆུ་རྟ་ལོར་ཟླ་བ་གསུམ་པའི་ཚེས་༩ཉིན་སྦྱར་བས་ཡི་གེ་པ་ཡང་རྡོ་བན་ཨོ་རྒྱན་གསང་སྔགས་ཀྱིས་བགྱིས་པས་སྙིང་པོའི་བསྟན་པ་རིང་དུ་བྱེད་པའི་རྒྱུར་གྱུར་ཅིག། །། ཐུགས་རྗེ་ཆེན་པོ་འཁོར་འདས་ཟིལ་གནོན་ལས། འཇམ་དཔལ་དམར་པོའི་ཚེ་སྒྲུབ་བཀླག་ཆོག་ཏུ་བཀོད་པ་པདྨ་རཱ་གའི་ཕྲེང་མཛེས་ཞེས་བྱ་བ་བཞུགས་སོ།། བླ་མ་འཇམ་དཔལ་དཔའ་བོ་ལ། ། བཏུད་དེ་ཚེ་སྒྲུབ་ཆོ་གའི་ཁྲིགས། ། པདྨ་རཱ་གའི་ཕྲེང་མཛེས་རྨད། །
འདིར་སྡེབ་རྗེས་གནང་བྱིན་རླབས་སྩོལ། དེ་ཡང་འཇམ་དཔལ་དམར་པོའི་ཚེ་སྒྲུབ་བཀླག་ཆོག་ཏུ་བཀོད་པ་ལ། གཞུང་ལས། དང་པོ་སྒྲུབ་པའི་ཆ་རྐྱེན་བསྟན་པ་ནི༔ ཚེ་བུམ་རྣམ་རྒྱལ་ཁ་རྒྱན་མགུལ་ཆིངས་སྤྲས༔ མྱོང་གྲོལ་སྒྲུབ་སྨན་རྫས་ཀྱིས་སུམ་གཉིས་བཀང་༔ ཞེས་པ་ལྟར། དབུས་སུ་རྣམ་རྒྱལ་བུམ་པ་ཁ་རྒྱན་མགུལ་ཆིངས་ཀྱི་སྤྲས་པར་རབ་ཚེ་སྒྲུབ་རྣམ་བཞི་གང་རུང་ལས་བཤད་པའི་མྱོང་གྲོལ་ཚེ་རྫས་རིལ་བུའམ་མ་འཛོམས་ན་སྨན་སྒྲུབ་སེལ་མེད་ཀྱིས་སུམ་གཉིས་བཀང་བའི་སྟེང་མེ་ལོང་ལ་ཨོཾ་ཨ་ར་པ་ཙ་ན༔ དབུས་ལ་དྷཱིཿབྲིས་པའི་ཁ་བཀབ། མ་འཛོམས་ན་ཚེ་གཏོར་བུམ་གཟུགས་ནོར་བུས་མཚན་པ་ཁོ་ནའི་ཆོག །
གཡས་སུ་ཚེ་རིལ། གཡོན་དུ་བྷནྡྷ་བདུད་རྩིས་གཏམས། རྒྱབ་ཏུ་མདའ་དར་བཅས་ཚགས་སུ་བྱ། ཞིབ་པར་སྲོག་འཁོར་སོགས་ཚད་ལྡན་བཅའ་བར་མོས་ན་གཏེར་གཞུང་ལ་བལྟ་བར་བྱའོ། ཐོག་མར་གསོལ་འདེབས་རྒྱས་བསྡུས་གང་རུང་སོང་ནས། རང་གི་སྙིང་གའི་འོད་ཟེར་གྱིས་བསྐུལ་བའི་བླ་མ་རྗེ་བཙུན་འཇམ་དཔལ་དབྱངས་ཀྱི་ལྷ་ཚོགས་ཕྱོགས་དུས་རྒྱལ་བ་སྲས་དང་བཅས་པ་བཛྲ་ས་མཱ་ཛཿ ཞེས་ཚོགས་ཞིང་གསལ་བཏབ། དེ་ལ་སྔོན་དངོས་རྗེས་གསུམ་ལས། དང་པོ་ལའང་ལྔ་ལས། དང་པོ་སྐྱབས་སུ་འགྲོ་བ་ནི།
ན་མོ༔ ཀུན་གཞི་རང་རིག་སངས་རྒྱས་བསྐྱེད་པའི་ཡབ༔ གསལ་སྟོང་མ་འགགས་དམ་ཆོས་འབྱུང་བའི་ཡུམ༔ སྐྱེ་འགག་གཉིས་མེད་དགེ་འདུན་རྒྱ་མཚོའི་དཔལ༔ རྩ་བ་མཆོག་གསུམ་དེ་བཞིན་སྐྱབས་སུ་མཆི༔ གཉིས་པ་སེམས་བསྐྱེད་པ་ནི༔ ཧོཿ སྣང་སྲིད་ཡེ་ནས་ཟང་ཐལ་གཞལ་ཡས་ཁང་༔ སྣོད་བཅུད་རང་རྩལ་རིག་པའི་དཀྱིལ་འཁོར་ལྷ༔ འཛིན་མེད་མ་བཅོས་ལྷུན་གྲུབ་དེ་བཞིན་ངང་༔
བརྡ་དོན་བརྟེན་ཕྱིར་གནས་ལུགས་སེམས་བསྐྱེད་དོ༔ གསུམ་པ་ཡན་ལག་བདུན་པ་འབུལ་བ་ནི། ན་མོ༔ ཆོས་དབྱིངས་ཁྱབ་བརྡལ་ཀློང་ཡངས་ཕོ་བྲང་ནས༔ མ་འགགས་ལོངས་སྤྱོད་རྫོགས་སྐུའི་དཀྱིལ་འཁོར་ལྷ༔ འགྲོ་དོན་ཡིད་སྣང་སྤྲུལ་སྐུའི་གནས་འདིར་གཤེགས༔ གང་འདུལ་དེར་སྟོན་འགྲོ་མགོན་དཔལ་དུ་བཞུགས༔ རབ་གུས་དྭང་བའི་ཡིད་ཀྱིས་ཕྱག་འཚལ་ལོ༔ དུག་ལྔ་རྣམ་དག་ཡེ་ཤེས་ངང་དུ་མཆོད༔ དུག་གསུམ་བག་ཆགས་སྡིག་སྒྲིབ་མཐོལ་ལོ་བཤགས༔
རྩེ་གཅིག་འདུན་པའི་དམ་བཅས་རབ་ཏུ་བསྟོད༔ མཐའ་ཡས་སྲིད་མཚོ་བསྒྲལ་ཕྱིར་དགེ་བ་བསྔོ༔ མ་ལུས་འགྲོ་ཀུན་བྱང་ཆུབ་ལམ་འགོད་ཤོག༔ མཐར། ཛཿཧཱུྃ་བཾ་ཧོ། ཚོགས་ཞིང་རྣམས་རང་ལ་ཐིམ་པར་གྱུར། བཞི་པ་མཆོད་པ་བྱིན་གྱིས་བརླབ་པ་ནི༔ ཨོཾ་རྃ་ཡྃ་ཁྃ་སྭཱ་ཧཱ༔ ཧཱུྃ༔ འཛམ་གླིང་ཁྱོན་ལྟར་ཡངས་པའི་སྣོད་མཆོག་ཏུ༔
སྣ་བདུན་རྣམ་ལྔ་མཆོད་སྤྲིན་ལྷ་མོའི་གར༔ སྨན་གཏོར་རཀྟ་སྤྱན་གཟིགས་མཐུན་པའི་རྫས༔ སྐུ་འཁོར་སྲོག་རྟེན་འཆི་མེད་བསྒྲུབ་པའི་སྨན༔ བུམ་པ་གཞལ་ཡས་བསྐྱེད་པའི་དཀྱིལ་འཁོར་རྣམས༔ སྐུ་གསུམ་ཡིག་འབྲུའི་བྱིན་རླབས་རབ་བསྐུལ་ནས༔ འཆི་མེད་རིག་འཛིན་འགྲུབ་པའི་རྫས་སུ་གྱུར༔ ཨོཾ་ཨཱཿཧཱུྃ༔ ལན་གསུམ། ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་བཛྲ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔
ཨོཾ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཨཱཿཧཱུྃ༔ ཨོཾ་ག་ལཀྵ་པཱ་ད་དྷརྨ་ཨོ་ཎ་ཨ་མྲྀ་ཏ་བཛྲ་ཧྲཱི་དྷ་ཡ་ཨ་དྷིཥྛི་ཏེ་སྭཱ་ཧཱ༔ ཞེས་ཕྱི་ནང་གི་མཆོད་པ་སྣ་ཚོགས་བྱིན་གྱིས་བརླབས། ལྔ་པ་དམ་བཅའ་བ་ནི། ཧཱུྃ་ཧྲཱིཿ འཆི་མེད་སྐུ་མཆོག་རྡོ་རྗེའི་དལ་བཟུང་ནས༔ མི་འདའ་དམ་ཚིག་སྙིང་གི་སྲོག་ལྟ་བུར༔ མི་གཏོང་བསྒྲུབས་ཏེ་རྩེ་གཅིག་གནས་བྱས་ནས༔ འཇམ་དཔལ་ཚེ་བདག་གོ་འཕང་ཐོབ་གྱུར་ཅིག༔ ཨོཾ་བཛྲ་ཙིཏྟ་ཧཱུྃ་ཛྙཱ་ན་བྷྲཱུྃ༔
དངོས་གཞི་ལ་གཉིས་ཀྱི་དང་པོ་ལ་དྲུག་ཡོད་པ་ལས། དང་པོ་ཏིང་འཛིན་རྣམ་གསུམ་ལ། ཧཱུྃ༔ ཀ་དག་ཁྲེགས་ཆོད་ཁྱབ་ཅིང་གདལ༔ ཨཱཿ ཟང་ཐལ་ངང་ལ་རང་རྩལ་རྫོགས༔ ཨོཾ༔ ཀུན་རྒྱུ་ས་བོན་ཕྱག་མཚན་གྱུར༔ ཧཱུྃ་ཨེ་ཡྃ་རྃ་ཁྃ་སུྃ་ཀེཾ་བྷྲཱུྃ། གཉིས་པ་གཞལ་ཡས་གདན་དང་ལྷ་གསལ་བ་ནི༔
ཧཱུྃ༔ ཨེ་མཐིང་ནམ་མཁའ་རླུང་ལྗང་རྒྱ་གྲམ་བརྩེགས༔ མེ་མཆེད་ཆུ་ཁོལ་ས་གཞི་རི་རབ་བརྗིད༔ དེ་སྟེང་སྣ་ཚོགས་རྡོ་རྗེའི་རྒྱ་གྲམ་སྟེང་༔ བྷྲཱུྃ་ལས་འཆི་མེད་ཚེ་ཡི་གཞལ་ཡས་ནི༔ གྲུ་བཞི་སྒོ་བཞི་རྟ་བབས་ཆོས་འཁོར་ཏོག༔ ཕྱི་ནང་མཚན་ཉིད་ཀུན་ཚང་རྒྱན་གྱིས་སྤྲས༔ སྲུང་གུར་པདྨ་རྡོ་རྭ་དུར་ཁྲོད་དང་༔ རལ་གྲི་བསྣོལ་ཐབས་མེ་རི་ཕྱོགས་བཞིར་འཁྲིགས༔ ཕྲ་མོའི་རླུང་ཡང་མི་བགྲོད་གཞལ་ཡས་དབུས༔
དྷཱིཿཡིག་དམར་པོ་གནས་འགྱུར་དྲན་རྫོགས་སུ༔ མཁས་མཆོག་གཞོན་ནུ་ཤེས་རབ་འཇམ་དཔལ་དབྱངས༔ ཚེ་བདག་མགོན་པོ་ལི་ཁྲི་དབང་གི་མདོག༔ ཞལ་གསུམ་ཕྱག་དྲུག་ཁྲོ་འཛུམ་ཆགས་པའི་མདངས༔ དཀར་དམར་མཐིང་ཞལ་སྤྱི་བོར་རིགས་ལྔས་བརྒྱན༔ རིན་ཆེན་རྒྱན་ལྡན་དར་ལྗང་སྟོད་གཡོགས་གསོལ༔ གཡས་གཡོན་དང་པོས་རལ་གྲི་པོ་ཏི་ཕྱར༔ བར་གཉིས་རྡོ་རྗེ་པདྨའི་ཕྲེང་བ་འཛིན༔ མཐའ་གཉིས་མཉམ་གཞག་འཆི་མེད་ཚེ་བུམ་བསྣམས༔ དར་དམར་སྨད་དཀྲིས་ཞབས་གཉིས་ཕྱེད་སྐྱིལ་བཞུགས༔
གསང་བའི་ཡུམ་མཆོག་དམར་མོ་དབྱངས་ཅན་མ༔ མདའ་དར་ཚེ་བུམ་ཡབ་ཀྱི་མགུལ་ནས་འཁྱུད༔ རིན་ཆེན་རྒྱན་ལྡན་ཞབས་གཉིས་སྐེད་ལ་འཁྲིལ༔ ཟུང་འཇུག་འཇའ་ལུས་རྡོ་རྗེའི་སྐུ་རུ་གསལ༔ ཕྱོགས་བཞིར་ཚེ་འཛིན་མགྱོགས་མ་མཁའ་འགྲོ་བཞི༔ དཀར་སེར་དམར་ལྗང་མདའ་དར་ཚེ་བུམ་འཛིན༔ གཞོན་ཚུལ་གཉེན་ལྕུག་ནུ་མ་བྷ་ག་རྒྱས༔ ལང་ཚོ་མདངས་མངའ་མཛེས་པའི་གར་བསྒྱུར་བཞི༔ འབྱུང་བཞིའི་ཚེ་བཅུད་འགུགས་པའི་ཚུལ་དུ་གསལ༔ གཙོ་འཁོར་གནས་ལྔའི་ཡིག་འབྲུའི་འོད་ཟེར་གྱིས༔
དབྱིངས་རིག་འོད་སྟོང་འཆི་མེད་ཕོ་བྲང་ནས༔ ཚེ་བདག་འཇམ་དཔལ་གཙོ་འཁོར་སྤྱན་དྲངས་གྱུར༔ ཨོཾ་ཨཱ་ཡུར་པ་ཏི་མཉྫུ་ཤྲཱི་ཧ་རི་ནི་ས་ས་མཱ་ཡ་ཛ་ཛཿ གསུམ་པ་སྤྱན་འདྲེན་བཞུགས་གསོལ་ཕྱག་འཚལ་བ་ནི། ཧཱུྃ༔ མི་ཤིགས་འོད་སྟོང་དྲྭ་བའི་ཕོ་བྲང་ནས༔ ཚེ་བདག་འཇམ་དཔལ་ལྷ་ཚོགས་གཤེགས་སུ་གསོལ༔ མི་གཡོ་རྡོ་རྗེ་ཉི་ཟླ་པད་གདན་སྟེང་༔ དེང་འདིར་བསྒྲུབ་པའི་དཀྱིལ་འཁོར་བཞུགས་སུ་གསོལ༔ བདག་ཅག་རྩེ་གཅིག་སྒྲུབ་པའི་ཏིང་འཛིན་གྱིས༔
མོས་གུས་རབ་ཏུ་གདུང་བས་ཕྱག་འཚལ་ལོ༔ ཨོཾ་ཨཱ་ཡུར་པ་ཏི་མཉྫུ་ཤྲཱི་ཧ་རི་ནི་ས་ས་མཱ་ཡ་ཛཿ པདྨ་ཀཱ་མ་ལ་ཡེ་སཏྭཾ། ཨ་ཏི་པཱུ་ཧོཿ པྲཏཱིཙྪ་ཧོཿ བཞི་པ་མཆོད་པ་འབུལ་བ་ནི། ཧཱུྃ། དཀྱིལ་འཁོར་ལྷ་ཚོགས་མཉེས་པའི་གར་མ་གཟུགས༔ མེ་ཏོག་བདུག་སྤོས་མར་མེ་དྲི་ཆབ་མ༔ གཟུགས་སྒྲ་དྲི་རོ་རེག་བྱ་གླུ་དབྱངས་གར༔
སྒེག་མོ་ཕྲེང་བ་ལ་སོགས་ཡིད་འོང་གིས༔ ཚེ་བདག་འཇམ་དཔལ་ལྷ་ཚོགས་མཆོད་པར་བགྱི༔ རང་བྱུང་སྣོད་མཆོག་རིན་ཆེན་འཛམ་གླིང་ཁྱོན༔ ལེགས་པར་བཀང་བའི་སྨན་གཏོར་རཀྟའི་ཚོགས༔ གསང་མཆོད་སྦྱོར་སྒྲོལ་སྤྱན་གཟིགས་མཐུན་རྫས་ཀྱིས༔ ཚེ་བདག་འཇམ་དཔལ་ལྷ་ཚོགས་མཆོད་པར་བགྱི༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ བདུད་རྩི་ལག་མཆོད་ནི། ཨོཾ་ཨཱཿཧཱུྃ༔ དྲུག་པ་རྡོ་རྗེ་འཆང་ཆེན་པོའི་ཞལ་དུ་ཨོཾ་ཨཱཿཧཱུྃ༔
ཡེ་ཤེས་ཀྱི་མཁའ་འགྲོ་མ་ཡི་ཞལ་དུ་ཨོཾ་ཨཱཿཧཱུྃ༔ རིག་འཛིན་ཤྲཱི་སིངྷའི་ཞལ་དུ་ཨོཾ་ཨཱཿཧཱུྃ༔ ཡི་དམ་ཚེ་བདག་འཇམ་དཔལ་གྱི་ཞལ་དུ་ཨོཾ་ཨཱཿཧཱུྃྃ༔ གསང་བ་དབྱངས་ཅན་མཁའ་འགྲོའི་ཞལ་དུ་ཨོཾ་ཨཱཿཧཱུྃ༔ ཚེ་བདག་མགྱོགས་མ་རིགས་བཞིའི་ཞལ་དུ་ཨོཾ་ཨཱཿཧཱུྃ༔ རིག་འཛིན་པདྨ་འབྱུང་གནས་ཀྱི་ཞལ་དུ་ཨོཾ་ཨཱཿཧཱུྃ༔ ཌཱཀྐི་ཡེ་ཤེས་མཚོ་རྒྱལ་གྱི་ཞལ་དུ་ཨོཾ་ཨཱཿཧཱུྃ༔ གནུབས་སྟོན་སངས་རྒྱས་ཡེ་ཤེས་ཀྱི་ཞལ་དུ་ཨོཾ་ཨཱཿཧཱུྃ༔ ཆོས་རྒྱལ་རྩ་གསུམ་གླིང་པའི་ཞལ་དུ་ཨོཾ་ཨཱཿཧཱུྃ། དྲིན་ཅན་རྩ་བའི་བླ་མའི་ཞལ་དུ་ཨོཾ་ཨཱཿཧཱུྃ༔
གཞན་ཡང་སྣང་སྲིད་རིགས་དྲུག་ཐམས་ཅད་ཚེ་བདག་འཇམ་དཔལ་གྱི་སྐུར་གསལ་བའི་ཞལ་དུ་ཨོཾ་ཨཱཿཧཱུྃ༔ རང་གི་སྲིན་ལག་གིས་བདུད་རྩི་བླངས་ཏེ་གནས་ལྔར་ཐིག་ལེ་བྱ། འཆི་མེད་ཚེ་ཡི་རིག་འཛིན་འགྲུབ་པར་བསྒོམ། ཨོཾ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་མ་ཧཱ་མཱཾ་ས་གོ་རོ་ཙ་ན་བ་སུ་ཏ་ཁ་ཁ་ཁཱ་ཧི༔ ལྔ་པ་བསྟོད་པ་ནི། ཧཱུྃ༔ རྣམ་དག་འོད་གསལ་འཆི་མེད་ཀློང་ཡངས་དབུས༔ ཚེ་བདག་མགོན་པོ་འཇམ་དཔལ་གཞོན་ནུའི་སྐུ༔ ཞལ་གསུམ་ཕྱག་དྲུག་ཞབས་བཞི་ཕྱེད་སྐྱིལ་བཞུགས༔ སྒྱུ་འཕྲུལ་དྲྭ་བའི་སྐུ་ལ་རབ་བསྟོད་པ༔
རྩ་ཞལ་དམར་པོ་ཆགས་མདངས་མཛེས་པ་ནི༔ འཇམ་དཔལ་གཞོན་ནུ་ཚེ་བདག་མགོན་པོའི་བརྡ༔ གཡས་ཞལ་དཀར་པོ་འཛུམ་མདངས་རྒྱས་པ་ནི༔ འཇིག་རྟེན་དབང་ཕྱུག་འགྲོ་བ་འདྲེན་པའི་བརྡ༔

གཡོན་ཞལ་མཐིང་ནག་དགྱེས་ལ་ཁྲོ་བ་ནི༔ བར་ཆད་ཚེ་བདུད་མ་རུངས་བསྒྲལ་བའི་བརྡ༔ དབུ་སྐྲ་ལྕང་ལོ་སྤྱི་བོར་བཅིངས་པ་ནི༔ མི་བསྐྱོད་རིགས་བདག་ཐེག་ཆེན་གཏེར་མཛོད་བརྡ༔ རིགས་ལྔའི་དབུ་རྒྱན་དར་དཔྱངས་འཕུར་བ་ནི༔ ཡེ་ཤེས་ལྔ་ལྡན་ཕྱོགས་བཅུར་འཕྲོ་བའི་བརྡ༔ རིན་ཆེན་སྣ་ཚོགས་རྒྱན་གྱིས་སྤྲས་པ་ནི༔ དགོས་འདོད་རེ་སྐོང་དངོས་གྲུབ་འབྱུང་བའི་བརྡ༔ དར་ལྗང་ན་བཟའ་སྟོད་ལ་གཡོགས་པ་ནི༔ ཚོགས་དྲུག་སྣ་ཚོགས་སྒྱུ་མར་གྲོལ་བའི་བརྡ༔ ཕྱག་གཡས་དང་པོ་རལ་གྲི་ཕྱར་བ་ནི༔
ཤེས་རབ་མཚོན་གྱིས་ཉོན་མོངས་གཅོད་པའི་བརྡ༔ གཡོན་གྱི་དང་པོས་པོ་ཏི་བསྣམས་པ་ནི༔ རྒྱུད་སྡེ་རྒྱ་མཚོའི་འབྱུང་གནས་ཡིན་པའི་བརྡ༔ གཡས་ཀྱི་བར་པས་རྡོ་རྗེ་གདེངས་པ་ནི༔ འཁོར་འདས་ཟིལ་གནོན་ཏིང་འཛིན་བརྟན་པའི་བརྡ༔ གཡོན་གྱི་བར་པས་པད་ཕྲེང་བསྣམས་པ་ནི༔ ཐུགས་རྗེའི་འོད་ཟེར་འགྲོ་དྲུག་འདྲེན་པའི་བརྡ༔ མཐའ་གཉིས་འཆི་མེད་ཚེ་བུམ་བསྣམས་པ་ནི༔ འཇའ་ལུས་རྡོ་རྗེའི་སྐུ་མཆོག་གྲུབ་པའི་བརྡ༔ སྐུ་སྨད་དར་དམར་ཨང་རག་དཀྲིས་པ་ནི༔
ཉོན་མོངས་སྲིད་པའི་སྐྱོན་གྱིས་མ་བགོས་བརྡ༔ ཞབས་བཞི་ཕྱེད་སྐྱིལ་པད་ཟླར་བཞུགས་པ་ནི༔ ཚད་མེད་བཞི་ལྡན་ལམ་བཞི་མཐར་ཕྱིན་བརྡ༔ མཛེས་པའི་སྐུ་ལ་གཟི་བརྗིད་ལྡན་པ་ནི༔ སྐུ་གསུམ་ངང་ལ་འདུ་འབྲལ་མེད་པའི་བརྡ༔ ཡོན་ཏན་རབ་རྫོགས་སྐུ་ལ་ཕྱག་འཚལ་བསྟོད༔ ཧཱུྃ༔ དབྱངས་ཅན་དམར་མོ་ལང་ཚོ་ལྡན་པ་ནི༔ མ་དད་ལོག་ལྟ་ཟིལ་གྱིས་གནོན་པའི་བརྡ༔ དབུ་སྐྲ་ཐོར་ཚུགས་རིགས་ལྔས་བརྒྱན་པ་ནི༔
མ་སྲིང་མཁའ་འགྲོའི་དབུས་ན་འགྱིང་བའི་བརྡ༔ ཐུགས་རྗེས་ཆགས་པས་ཡབ་ལ་གཟིགས་པ་ནི༔ ཡིད་འཕྲོག་གཟུགས་འཛིན་མཆོག་གི་གཙོ་མོའི་བརྡ༔ མདའ་དར་ཚེ་བུམ་མགུལ་ནས་འཁྱུད་པ་ནི༔ འཇའ་ལུས་རྡོ་རྗེའི་གསང་ལམ་ཡིན་པའི་བརྡ༔ ནུ་འབུར་བྷ་ག་རྒྱས་ཤིང་བདེ་དྲོད་ནི༔ ཙཎྜ་གཏུམ་མོ་ཨ་ཧཾ་བསྐུལ་བའི་བརྡ༔ ཞབས་གཉིས་ཟུང་འཇུག་སྐེད་ལ་འཁྲིལ་བ་ནི༔ མི་ཟད་དགའ་བཞི་བདེ་སྟོང་འབྱུང་བའི་བརྡ༔ མཉེན་ལྕུག་འཁྲིལ་ཞིང་བརྡ་སྐད་འབྱིན་པ་ནི༔
གསུང་དབྱངས་དྲུག་ཅུས་རིག་འཛིན་སྡུད་པའི་བརྡ༔ རཏྣའི་རྒྱན་དང་དར་དཔྱངས་མཛེས་པ་ནི༔ འདོད་རྒུ་མཆོག་སྦྱིན་རྩ་རླུང་གྲོགས་མོའི་བརྡ༔ སྐུ་ལ་ཉི་མ་འབུམ་གྱི་གཟི་འབར་བ༔ འཇའ་ལུས་མཁའ་སྤྱོད་ལམ་གྱི་ས་མཁན་བརྡ༔ མཚན་དཔེས་རབ་བརྒྱན་དཔའ་མོའི་སྐུ་ལ་བསྟོད༔ ཧཱུྃ༔ ཚེ་འཛིན་ལྷ་མོ་གར་མོ་ཡིད་འཕྲོག་བཞི༔ རྡོ་རྗེ་ཚེ་འཛིན་དཀར་གསལ་མཛེས་པ་ནི༔ ས་ཡི་བཅུད་འཛིན་ནད་གདོན་ཞི་བའི་བརྡ༔
རིན་ཆེན་ཚེ་འཛིན་སེར་གསལ་སྒེག་པ་ནི༔ ཆུ་ཡི་བཅུད་འཛིན་ལོངས་སྤྱོད་འཕེལ་བའི་བརྡ༔ པདྨ་ཚེ་འཛིན་དམར་གསལ་ཆགས་པ་ནི༔ ཚེ་ལ་དབང་ཞིང་རིག་འཛིན་འདུ་བའི་བརྡ༔ ལས་ཀྱི་ཚེ་འཛིན་ལྗང་གསལ་བཞད་པ་ནི༔ བདུད་བཞི་ཚར་གཅོད་ཚེ་སྲོག་བརྟན་པའི་བརྡ༔ ཐམས་ཅད་ཐོར་ཚུགས་རིགས་ལྔ་མཛེས་པ་ནི༔ འབྱུང་ལྔའི་དབང་བསྒྱུར་ཡེ་ཤེས་ལྔ་ལྡན་བརྡ༔ ཕྱག་གཉིས་མདའ་དར་ཚེ་བུམ་བསྣམས་པ་ནི༔ ཕྱོགས་བཅུའི་ཚེ་འགུགས་བྱིན་རླབས་བསྐྱིལ་བའི་བརྡ༔
ནུ་མ་བྷ་ག་རྒྱས་ཤིང་ལྡེམ་པ་ནི༔ དུག་ལྔའི་བག་ཆགས་རང་སར་དག་པའི་བརྡ༔ མཉེན་ལྕུག་ལྡན་ཞིང་ཞབས་གཉིས་བརྐྱང་བསྐུམ་ནི༔ ཡེ་ཤེས་རྩལ་བཅུས་མཁའ་དབྱིངས་བགྲོད་པའི་བརྡ༔ འོད་སྐུ་དྲྭ་བའི་རྫུ་འཕྲུལ་ལྡན་པ་ནི༔ ཕྱི་ནང་དབྱིངས་རིག་འདུ་འབྲལ་མེད་པའི་བརྡ༔ དཀྱིལ་འཁོར་གསང་བའི་མ་སྲིང་ཚོགས་ལ་བསྟོད༔ ཧཱུྃ༔ དེ་ལྟར་བླ་མེད་བརྡ་བཞིའི་བསྟོད་པ་ཡིས༔ སྒྲུབ་པའི་རིག་འཛིན་རྣལ་འབྱོར་བདག་ཅག་ལ༔
ཐུགས་རྗེའི་ཀློང་ནས་བྱིན་རླབས་ཆར་ཆེན་ཕོབ༔ འཆི་མེད་འཇའ་ལུས་རྡོ་རྗེ་སྲོག་སྒྲུབ་ལ༔ འབྱུང་བཞི་ཚེ་ཡི་བར་ཆད་དབྱིངས་སུ་གཏོར༔ མི་ཤིགས་སྲ་བརྟན་གཡུང་དྲུང་གཞི་ཚུགས་ནས༔ སྲ་མཁྲེགས་ཚེ་ཡི་ཕོ་བྲང་བྷྲཱུྃ་སྩོལ་ཅིག༔
དྲུག་པ་བསྙེན་པའི་དམིགས་པ་སྟོན་པ་ནི། ཧཱུྃ༔ རང་ཉིད་ཚེ་བདག་འཇམ་དཔལ་གསལ་བ་ཡི༔ ཐུགས་ཀར་པདྨ་དམར་པོ་འདབ་དྲུག་སྟེང་༔ གཡུང་དྲུང་ལྗང་གསལ་སྲ་ཤིང་བརྟན་པའི་དབུས༔
ཉི་མ་ཡར་བསྟན་ཟླ་བ་མར་ཕུབ་པའི༔ གྭའུ་ཁ་སྦྱོར་ནང་དུ་ཧྲཱི་དྷཱིཿནྲྀ༔ ཡེ་ཤེས་རླུང་གི་གཡོ་འགུལ་མེད་པར་འཛིན༔ ཕྱི་རོལ་པདྨ་འདབ་དྲུག་ལྟེ་བ་རུ༔ ཨོཾ་དང་ཨ་ར་པ་ཙ་ན་དྲུག་གསལ༔ པདྨ་ཉི་ཟླའི་མཚམས་ཀྱི་མུ་ཁྱུད་ལ༔ འཆི་མེད་ཚེ་འཛིན་ཡི་གེ་དམར་སེར་ཉིད༔ འོད་ཟེར་དམར་པོའི་ཕྲེང་ཐག་རྣམ་པར་སྦྲེལ༔ འབྱུང་འཇུག་རླུང་གིས་བསྐྱོད་པས་གཡས་སུ་འཁོར༔ འོད་ཟེར་དེ་ལས་གཅིག་ལས་གཉིས་མཆེད་ཚུལ༔
རང་ལུས་གང་སྟེ་སྔགས་ཕྲེང་ཞལ་ནས་ཐོན༔ ཡུམ་གྱི་ལམ་བརྒྱུད་ཐུགས་ཀའི་མཱུྃ་ལ་ཕོག༔ གཟི་བརྗིད་ཆེར་འབར་སྔགས་ཕྲེང་མགལ་མེ་ལྟར༔ ཆོས་འབྱུང་གནས་ནས་ལྟེ་བར་ཡར་དྲངས་ཏེ༔ བར་མེད་འཁོར་བས་སྣོད་ཀྱི་གཟི་བརྗིད་དང་༔ ཚེ་བསོད་ཐམས་ཅད་འུབ་ཀྱིས་བསྡུས་ནས་སུ༔ སྙིང་ཁའི་ཧྲཱི་དྷཱིཿནྲྀ་ཡིག་ལ་ཐིམ་པས༔ འཆི་མེད་རྡོ་རྗེའི་ཚེ་སྲོག་འགྲུབ་གྱུར་ཅིག༔ རྩ་བའི་སྔགས་ནི། ཨོཾ་ཨཱ་ཡུར་ནྲྀ་དྷཱི་མུཾ་བྷྲཱུྃ་སྭཱ་ཧཱ༔
སྒྲུབ་སྔགས་ནི ། ཨོཾ་ཝཱ་གཱི་ཤྭ་རི་མུཾ་ཨཱ་ཡུར་ནྲྀ་དྷཱིཿཚེ་བྷྲཱུྃ་ཛྙཱ་ན་སིདྡྷི་ཧཱུྃ༔ བདག་གི་ཚེ་བསོད་ཐམས་ཅད་རྒྱས་པར་གྱུར་ཅིག་པུཥྚིཾ་ཀུ་རུ་ཡེ་སྭཱ་ཧཱ༔ ཚེ་ཡི་གྭའུ་སྒྲུབ་པའི་སྔགས་ནི། ཨོཾ་པདྨ་རཱ་ག་ཨཱ་ཡུར་ཥེ་ཧཱུྃ་བྷྲཱུྃ༔ འགྲོ་བའི་ཚེ་བཅུད་གཟི་བྱིན་དབང་དུ་འདུ་བར་གྱུར་ཅིག༔ ཨོཾ་པ་ཤཾ་ཀུ་རུ་ཡེ་སྭཱ་ཧཱ༔ མཐར་དབྱངས་གསལ་ཡིག་བརྒྱ་རྟེན་སྙིང་སྟོང་ཚིག་སོགས་སྤྱི་ལྟར་བྱ། གཉིས་པ་ཚོགས་མཆོད་བྱ་བ་ལ་དྲུག་ལས། དང་པོ་ཚོགས་བྱིན་གྱིས་རློབ་པ་ནི།
བདུད་རྩིས་བྲན་ལ། རྃ་ཡྃ་ཁྃ། ཨོཾ་ཨཱཿཧཱུྃ། ལན་གསུམ་གྱི་བྱིན་གྱིས་བརླབས་ལ། ཧཱུྃ༔ འོག་མིན་ཀློང་ཡངས་ཕྱོགས་བཅུའི་དཀྱིལ་འཁོར་ནས། ། བཅོམ་ལྡན་འཇམ་དཔལ་ཚེ་བདག་ལྷ་ཚོགས་རྣམས། ། ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ། ། བྱིན་ཆེན་ཕོབ་ལ་དབང་དང་དངོས་གྲུབ་སྩོལ། ཨོཾ་བཛྲ་ས་མཱ་ཡ་ཕཻཾ་ཕཻཾ་ཛ་ཛཿ
ཨ་བེ་ཤ་ཡ་སཏྭཾ། གཉིས་པ་མཆོད་པ་ནི། ཧཱུྃ། བླ་མ་ཡི་དམ་མཁའ་འགྲོ་དམ་ཅན་དང་༔ ཆོས་སྐྱོང་གཏེར་སྲུང་དཀྱིལ་འཁོར་སྐྱོང་མཛད་པ༔ འདོད་ཡོན་ལོངས་སྤྱོད་ཞལ་ཟས་ཚོགས་ཀྱིས་མཆོད༔ བཞེས་ནས་དབང་དང་དངོས་གྲུབ་དེང་འདིར་སྩོལ༔ ཨོཾ་ཨཱཿཧཱུྃ༔ ག་ཎ་ཙཀྲ་ས་པཱ་རི་ཝ་ར་ཨི་དཾ་བྷ་ལིངྟ་ཁ་ཁ་ཁཱ་ཧི༔ གསུམ་པ་བསྐང་བ་ནི།
ཧཱུྃ༔ ཕྱི་ནང་དམ་རྫས་སྤྱན་གཟིགས་མཆོད་པའི་སྤྲིན༔ དངོས་སུ་བཤམས་ཤིང་བློ་ཡིས་སྤྲུལ་པའི་ཚོགས༔ སྟོང་གསུམ་ཁྱོན་ལྟར་ཁེངས་པའི་ཡིད་འཕྲོག་རྫས༔ སྣ་ཚོགས་མཆོད་སྤྲིན་ཀུན་ཚང་རྒྱ་མཚོ་འདིས༔ འཆི་མེད་ཚེའི་ལྷ་ཚོགས་ཐུགས་དམ་བསྐང་༔ བཞི་པ་བཤགས་པ་ནི། ཧོཿ ཚོགས་ཀྱི་ཉེས་སྐྱོན་མ་རིག་བླང་དོར་རྣམས༔ རོ་གཅིག་ལྟ་བ་ཟག་མེད་ཏིང་འཛིན་གྱིས༔
གཟུང་འཛིན་དགག་སྒྲུབ་ཉམས་ཆག་སྐྱོན་གྱི་ཚོགས༔ བདག་གཞན་གཉིས་མེད་ཡེ་གྲོལ་ངང་ལ་བཤགས༔ ཞེས་ཡི་གེ་བརྒྱ་པ་བཟླས། ལྔ་པ་བསྒྲལ་བསྟབ་ནི། ཧཱུྃ༔ མདུན་དུ་ལྕགས་སྣོད་གྲུ་གསུམ་ནང་༔ དམིགས་བྱ་དགྲ་བགེགས་མྱུར་དུ་ཁུག༔ གནོད་བྱེད་སྲོག་ལ་ཀཱི་ལ་ཡ༔ གཏུབ་ཅིང་ཁྲོ་རྒྱལ་ཞལ་དུ་འབུལ༔ ཨོཾ་ཨཱཿཧཱུྃ་དགྲ་བགེགས་ཀྱི་མ་ཧཱ་རཀྟ་མཱཾ་ས་ཙིཏྟ་གོ་རོ་ཙ་ན་ཁཱ་ཧི༔
དངོས་གྲུབ་བླངས་ཤིང་ཚོགས་ལ་རོལ། དྲུག་པ་ལྷག་མ་ནི། ཧཱུྃ། དཀྱིལ་འཁོར་མུ་རན་སྐྱོང་བའི་དམ་ཚིག་ཅན། ། ལྷག་ལ་དབང་རྣམས་བཀའ་ཡི་ཕམ་ཕབ་བཞེས། ། སྔོན་ཚེ་སློབ་དཔོན་པདྨའི་བཀའ་བཞིན་དུ། ། དགྲ་བགེགས་སྒྲོལ་ཞིང་བསྟན་པའི་བྱ་ར་མཛོད། ། མ་མོ་མ་ཏྲི་རེ་མ་ཏི་མུ་ཁ་ལི་ཙཎྜ་མ་མ་བྷཀྵ་སི་བྷ་ལིངྟ་ཁཱ་ཧི། ལྷག་གཏོར་འབུལ་ཞིང་ཕྲིན་ལས་བཅོལ། སྐབས་འདིར་ཆོས་སྐྱོང་གཏོར་འབུལ་འདིར་བྱ།
གསུམ་པ་རྗེས་ཀྱི་བྱ་བ་བདུན་ལས། དང་པོ་མཆོད་པ་ནི། ཧཱུྃ༔ ཕྱི་ཡུལ་ཚོགས་དྲུག་མཆོད་སྤྲིན་ལྷ་མོའི་གར༔ གནས་ལུགས་ངོ་བོ་དྲན་རིག་སྤྲིན་ཕུང་གཏིབས༔ ཡེ་གྲོལ་རང་བྱུང་སྒྱུ་མའི་རོལ་རྩེད་འདི༔ འཇམ་དཔལ་ཚེ་བདག་ལྷ་ལ་འབུལ་བར་བགྱི༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་པཱུ་ཛ་ཁཱ་ཧི༔ ཨོཾ་བཛྲ་ཨ་མྲྀ་ཏ་རཀྟ་བྷ་ལིངྟ་སརྦ་པཱུ་ཛ་ཁཱ་ཧི༔ གཉིས་པ་བསྟོད་པ་ནི།
ཧཱུྃ་ཧྲཱིཿ སྐུ་ཡི་ཡེ་ཤེས་གཟི་བརྗིད་སྟོབས་དང་ལྡན༔ གསུང་གི་ཡེ་ཤེས་རྡོ་རྗེའི་སྒྲ་དང་ལྡན༔ ཐུགས་ཀྱི་ཡེ་ཤེས་འགྲོ་བློའི་མུན་པ་སེལ༔ སྐུ་གསུང་ཐུགས་མཆོག་འབར་ལ་ཕྱག་འཚལ་བསྟོད༔ གསུམ་པ་ནོངས་བཤགས་ནི། ཧཱུྃ༔ བླ་མེད་ཐེག་ཆེན་རྒྱུད་སྡེའི་སྒོར་ཞུགས་ནས༔ རྩ་བ་ཡན་ལག་ཕྱག་རྒྱ་ཏིང་འཛིན་སོགས། ཁས་བླངས་དམ་ཚིག་ཉམས་འགལ་ཅི་མཆིས་པ།
མཐོལ་བཤགས་བཟོད་གསོལ་ཚངས་པའི་དངོས་གྲུབ་སྩོལ༔ ཅེས་ཡི་གེ་བརྒྱ་པས་ལྷག་ཆད་བཀང༌། བཞི་པ་དབང་བླང་བ་ནི། ཧཱུྃ༔ ཆོས་དབྱིངས་སྐྱེ་མེད་རང་བྱུང་ཕོ་བྲང་ནས༔ བསྐྱེད་པའི་སྣ་ཚོགས་ཟློས་གར་དཀྱིལ་འཁོར་ལྷ༔ དོན་གཉིས་ལས་བཞིའི་ཕྲིན་ལས་ཤུགས་ཕྱུང་ནས༔ ཡེ་ཤེས་ལྔ་ཡི་དབང་མཆོག་བསྐུར་དུ་གསོལ༔ ཨོཾ་ཀཱ་ཡ་ཝཱཀྐ་ཙིཏྟ་སིདྡྷི་ཧཱུྃ༔ ཞེས་པས་དབང་བླང༌།
བརྟན་བཞུགས་སྤྱི་ལྟར་བྱས་ལ། ལྔ་པ་བསྡུ་ལྡང་ནི། ཧཱུྃ༔ སྣང་སྟོང་འཇའ་ཚོན་ཆུ་ཟླའི་དཀྱིལ་འཁོར་ལྟར༔ མི་དམིགས་ལྷ་ཚོགས་དབྱིངས་རིག་ཀློང་ལ་ཐིམ༔ དྲན་རིག་ཆོས་སྐུའི་རྒྱལ་ས་ཟིན་གྱུར་ནས༔ མ་བཅོས་སྤྲོས་བྲལ་ངང་ལ་ཨཱ་རུ་ལྡང་༔ ཨ་ཨ་ཨཱཿ དྲུག་པ་བསྔོ་སྨོན་བྱ་བ་ནི། ཧྲཱིཿ
བདག་གི་བསྙེན་སྒྲུབ་དུས་གསུམ་དགེ་བའི་ཚོགས༔ མཁའ་ཁྱབ་འགྲོ་བ་རྣམས་ཀྱི་དོན་དུ་བསྔོ༔ ཀུན་ཀྱང་ས་བཅུ་ལམ་ལྔ་མཐར་ཕྱིན་ནས༔ གདོད་མའི་མགོན་པོའི་གོ་འཕང་མྱུར་ཐོབ་ཤོག ། བདུན་པ་བཀྲ་ཤིས་ནི། ཧྲཱིཿ ཐུགས་རྗེའི་གཏེར་ཆེན་འཁོར་འདས་ཟིལ་གནོན་ལྷ། ། ཡི་དམ་དཔའ་བོ་མཁའ་འགྲོའི་ཚོགས་བཅས་ཀྱིས། དེང་འདིར་མི་མཐུན་རྒུད་པ་ཀུན་ཞི་ཞིང་༔ རྟག་ཏུ་དཔལ་གནས་ཉིན་མཚན་བཀྲ་ཤིས་ཤོག༔
རྗེས་སུ་བསྔོ་སྨོན་ཅི་རིགས་པས་མཐའ་བརྒྱན་པར་བྱའོ། ཞེས་པ་འདིའང་ཐུགས་རྗེ་ཆེན་པོ་འཁོར་འདས་ཟིལ་གནོན་གྱི་ཆོས་སྡེ་ཆེན་པོ་ལས་ཡན་ལག་ལེ་ཚན་དྲུག་གི་ནང་གསེས་འཇམ་དཔལ་དམར་པོའི་ཚེ་སྒྲུབ་བཀླག་ཆོག་ཏུ་བཀོད་པ་པདྨ་རཱ་གའི་ཕྲེང་མཛེས་ཞེས་བྱ་བ་འདིའང་གཏེར་གཞུང་རྩ་བ་སོར་བཞག་ལ་སྔོན་རྗེས་རྣམས་གཞུང་ཆེན་མོ་ལས་བླངས་ཤིང་ཁ་འགེང་དགོས་པ་ཅུང་ཟད་གཞན་ནས་གསབ་སྟེ་སློབ་དཔོན་བྷ་སུ་དྷ་རའི་སྒྲུབ་གནས་ཡང་ལེ་ཤོད་གསང་སྔགས་ཕུར་པ་གླིང་གི་སྒྲུབ་ཁང་དུ་སྲི་ཞུར་སྒྲུབ་པ་པོ་གནམ་ལྕགས་པ་འཇམ་དབྱངས་འགྲོ་བ་ཀུན་འདུལ་གྱིས་བགྱིས་པས་གསང་སྔགས་འགྲོ་འདུལ་དང་གསང་སྔགས་ཡེ་ཤེས་རྒྱ་མཚོ་གཉིས་ནས་ཡིག་བྲིས་དང་ཞུས་དག་གི་མཐུན་འགྱུར་མཛད་པ་འདིས་ཀྱང་བསྟན་འཛིན་དམ་པ་རྣམས་ཞབས་པད་བརྟན་ཞིང་མཛད་ཕྲིན་ཕྱོགས་མཐར་རྒྱས་པའི་རྒྱུར་གྱུར་ཅིག། །། ཐུགས་རྗེ་ཆེན་པོ་འཁོར་འདས་ཟིལ་གནོན་ལས། སྒྲོལ་མ་རིགས་ལྔའི་སྒྲུབ་ཐབས་འདོན་ཁྲིགས་སུ་བགྱིས་པ་རིན་པོ་ཆེའི་ཕྲེང་བ་བཞུགས་སོ།། ན་མོ་ཨཱརྻ་ཏཱ་རེ་ཡེ། བླ་མ་དང་དུས་གསུམ་རྒྱལ་བའི་ཡུམ་ལ་ཕྱག་འཚལ་ལོ། དེའང་ཐུགས་རྗེ་ཆེན་པོ་འཁོར་འདས་ཟིལ་གནོན་གྱི་ཆོས་སྡེ་ཆེན་པོ་ལས་ཡན་ལག་ལེ་ཚན་དྲུག་གི་ནང་གསེས་སྒྲོལ་མ་རིགས་ལྔའི་སྒྲུབ་ཐབས་ཉམས་སུ་ལེན་པ་ལ། སྒྲུབ་རྟེན་གཙོ་བོའི་སྐུ་བརྙན་སོགས་བཀྲམ་པའི་མདུན་དབང་བཞི་སྤྱི་ལྟར་བཤམས་ལ། མཆོད་པའི་ཡོ་བྱད་ཐམས་ཅད་ཚོགས་པར་བྱའོ། དེ་ནས་གསོལ་འདེབས་ནི།
ཨེ་མ་ཧོ༔ ཀ་དག་དང་པོའི་སངས་རྒྱས་སྣང་མཐའ་ཡས༔ གསོལ་བ་འདེབས་སོ་རྩ་རླུང་ལམ་འབྱོངས་ནས༔ འཇའ་ལུས་ཆོས་སྐུ་འགྲུབ་པར་བྱིན་གྱིས་རློབས༔ ཐུགས་རྗེའི་བདག་ཉིད་འཕགས་མཆོག་སྤྱན་རས་གཟིགས༔ གསོལ་བ་འདེབས་སོ་རྩ་རླུང་ལམ་འབྱོངས་ནས༔ འཇའ་ལུས་ཆོས་སྐུ་འགྲུབ་པར་བྱིན་གྱིས་རློབས༔ བདེ་ཆེན་དཔའ་བོ་འཁོར་ལོ་སྡོམ་པ་ལ༔ གསོལ་བ་འདེབས་སོ་རྩ་རླུང་ལམ་འབྱོངས་ནས༔ འཇའ་ལུས་ཆོས་སྐུ་འགྲུབ་པར་བྱིན་གྱིས་རློབས༔
དུས་གསུམ་རྒྱལ་ཡུམ་སྒྲོལ་མ་རིགས་ལྔ་ལ༔ གསོལ་བ་འདེབས་སོ་རྩ་རླུང་ལམ་འབྱོངས་ནས༔ འཇའ་ལུས་ཆོས་སྐུ་འགྲུབ་པར་བྱིན་གྱིས་རློབས༔ རིག་འཛིན་ཀུན་འདུས་པདྨ་འབྱུང་གནས་ལ༔ གསོལ་བ་འདེབས་པོ་རྩ་རླུང་ལམ་འབྱོངས་ནས༔ འཇའ་ལུས་ཆོས་སྐུ་འགྲུབ་པར་བྱིན་གྱི་རློབས༔ སྙན་བརྒྱུད་མཐར་ཕྱིན་ཡེ་ཤེས་མཚོ་རྒྱལ་ལ༔ གསོལ་བ་འདེབས་སོ་རྩ་རླུང་ལམ་འབྱོངས་ནས༔ འཇའ་ལུས་ཆོས་སྐུ་འགྲུབ་པར་བྱིན་གྱིས་རློབས༔ བཀའ་བབ་ལུང་ཟིན་སངས་རྒྱས་ཡེ་ཤེས་ལ༔
གསོལ་བ་འདེབས་སོ་རྩ་རླུང་ལམ་འབྱོངས་ནས༔ འཇའ་ལུས་ཆོས་སྐུ་འགྲུབ་པར་བྱིན་གྱིས་རློབས༔ དཀྱིལ་འཁོར་སློབ་དཔོན་རྩ་བའི་བླ་མ་ལ༔ གསོལ་བ་འདེབས་སོ་རྩ་རླུང་ལམ་འབྱོངས་ནས༔ འཇའ་ལུས་ཆོས་སྐུ་འགྲུབ་པར་བྱིན་གྱིས་རློབས༔ དེ་ལྟར་བདག་གིས་གསོལ་བ་བཏབ་པའི་མཐུས༔ ཚེ་གཅིག་སངས་རྒྱས་གོ་འཕང་འགྲུབ་གྱུར་ཅིག༔ ཅེས་གསོལ་བ་བཏབ༔ རང་གི་སྙིང་གའི་འོད་ཟེར་གྱིས་བསྐུལ་བའི་བླ་མ་འཕགས་མ་སྟངས་དཔྱལ་ལ་ཕྱོགས་དུས་རྒྱལ་བ་སྲས་དང་བཅས་པས་བསྐོར་བ་བཛྲ་ས་མཱ་ཛཿ ཞེས་ཚོགས་ཞིང་གསལ་བཏབ་ནས།
དངོས་གཞི་དཀྱིལ་འཁོར་ལ་འཇུག་པར་སྦྱོར་དངོས་རྗེས་གསུམ་ལས། དང་པོ་སྦྱོར་བ་སྔོན་འགྲོ་ལའང་བཞི། དང་པོ་སྐྱབས་སུ་འགྲོ་བ་ནི། ན་མོ༔ ཀུན་གཞི་རང་རིག་སངས་རྒྱས་བསྐྱེད་པའི་ཡབ༔ གསལ་སྟོང་མ་འགགས་དམ་ཆོས་འབྱུང་བའི་ཡུམ༔ སྐྱེ་འགག་གཉིས་མེད་དགེ་འདུན་རྒྱ་མཚོའི་དཔལ༔ རྩ་བ་མཆོག་གསུམ་དེ་བཞིན་སྐྱབས་སུ་མཆི༔ གཉིས་པ་སེམས་བསྐྱེད་པ་ནི། ཧོཿ
སྣང་སྲིད་ཡེ་ནས་ཟང་ཐལ་གཞལ་ཡས་ཁང་༔ སྣོད་བཅུད་རང་རྩལ་རིག་པའི་དཀྱིལ་འཁོར་ལྷ༔ འཛིན་མེད་མ་བཅོས་ལྷུན་གྲུབ་དེ་བཞིན་ངང་༔ བརྡ་དོན་བརྟེན་ཕྱིར་གནས་ལུགས་སེམས་བསྐྱེད་དོ༔ གསུམ་པ་ཡན་ལག་བདུན་པ་འབུལ་བ་ནི། ན་མོ༔ ཆོས་དབྱིངས་ཁྱབ་བརྡལ་ཀློང་ཡངས་ཕོ་བྲང་ནས༔ མ་འགགས་ལོངས་སྤྱོད་རྫོགས་སྐུའི་དཀྱིལ་འཁོར་ལྷ༔ འགྲོ་དོན་ཡིད་སྣང་སྤྲུལ་སྐུའི་གནས་འདིར་གཤེགས༔ གང་འདུལ་དེར་སྟོན་འགྲོ་མགོན་དཔལ་དུ་བཞུགས༔
རབ་གུས་དྭང་བའི་ཡིད་ཀྱིས་ཕྱག་འཚལ་ལོ༔ དུག་ལྔ་རྣམ་དག་ཡེ་ཤེས་ངང་དུ་མཆོད༔ དུག་གསུམ་བག་ཆགས་སྡིག་སྒྲིབ་མཐོལ་ལོ་བཤགས༔ རྩེ་གཅིག་འདུན་པའི་དམ་བཅས་རབ་ཏུ་བསྟོད༔ མཐའ་ཡས་སྲིད་མཚོ་བསྒྲལ་ཕྱིར་དགེ་བ་བསྔོ༔ མ་ལུས་འགྲོ་ཀུན་བྱང་ཆུབ་ལམ་འགོད་ཤོག༔ མཐར། ཛཿཧཱུྃ་བཾ་ཧོ། ཚོགས་ཞིང་རྣམས་རང་ལ་ཐིམ་པར་གྱུར། བཞི་པ་མཆོད་པ་བྱིན་གྱིས་བརླབ་པ་ནི།
རྃ་ཡྃ་ཁྃ༔ ཨོཾ་ཨཱཿཧཱུྃ༔ གིས་སྦྱངས་སྤེལ་བསྒྱུར། ཧཱུྃ༔ སྟོང་པའི་ངང་ལས་ཞིང་ཁམས་འཛིན་མའི་ཁྱོན༔ ཡོངས་སུ་གང་བའི་བརྡ་བསྒྱུར་ལྷ་མོའི་ཚོགས༔ སྣ་ཚོགས་མཆོད་འཛིན་ཡིད་འོང་རིག་མའི་གར༔ ལེགས་པར་བསྒྱུར་ཞིང་མཆོད་སྤྲིན་བདུད་རྩིར་གྱུར༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་བཛྲ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔
ཨོཾ་སརྦ་པཉྩ་ཨ་མྲྀ་ཏ་རཀྟ་བ་ལིཾ་ཏ་ཧཱུྃ་ཧྲཱིཿཋཿ གཉིས་པ་དངོས་གཞི་ལ་བདུན་ལས། དང་པོ་ཏིང་འཛིན་རྣམ་གསུམ་ལ། ཧཱུྃ༔ ཀ་དག་ཁྲེགས་ཆོད་ཁྱབ་ཅིང་གདལ༔ ཨཱཿ ཟང་ཐལ་ངང་ལ་རང་རྩལ་རྫོགས༔ ཨོཾ༔ ཀུན་རྒྱུ་ས་བོན་ཕྱག་མཚན་གྱུར༔ ཧཱུྃ་ཨེ་ཡྃ་རྃ་ཁྃ་སུྃ་ཀེཾ་བྷྲཱུྃ༔
གཉིས་པ་རྟེན་དང་བརྟེན་པ་བསྐྱེད་པ་ནི། ཧོཿ སྟོང་པའི་ངང་ལས་འབྱུང་ལྔ་རྣམ་དག་པའི༔ སྣ་ཚོགས་འཇའ་འོད་ལས་གྲུབ་གཞལ་ཡས་ཁང་༔ ཕྱི་ནང་ཟང་ཐལ་མ་བཅོས་སྟོང་པའི་དབྱིངས༔ མཚན་ཉིད་བཀོད་པ་རབ་ཏུ་རྫོགས་པའི་དབུས༔ སྣ་ཚོགས་པདྨ་ཉི་ཟླའི་གདན་སྟེང་དུ༔ འཁོར་ལོ་སྡོམ་པ་ཁྱབ་བདག་ཧེ་རུ་ཀཿ མཐིང་ནག་ཁྲོ་གཏུམ་རྡོ་རྗེ་དྲིལ་བུ་བསྣོལ༔ ཐོར་ཚུགས་རིགས་ལྔ་རིན་ཆེན་རྒྱན་གྱིས་སྤྲས༔
ཞབས་གཉིས་བརྐྱང་བསྐུམ་གྱད་ཀྱི་འགྲོས་ཐབས་བཞུགས༔ གསང་བའི་ཡུམ་མཆོག་རྗེ་བཙུན་སྒྲོལ་མ་མཐིང་༔ བཅུ་དྲུག་ལང་ཚོ་ལྡན་ཞིང་རིགས་ལྔས་བརྒྱན༔ རྡོ་རྗེ་པདྨ་ཡབ་ཀྱི་མགུལ་ནས་འཁྱུད༔ རུས་པའི་རྒྱན་ལྡན་ཞབས་གཉིས་སྐེད་ལ་འཁྲིལ༔ ཡབ་ཡུམ་ཟུང་འཇུག་སྣང་སྟོང་བསྐྱེད་པ་ཡི༔ ཁོག་པའི་དབུས་སུ་རྩ་གསུམ་འཁོར་ལོ་ལྔ༔ ཡཾ་དང་ཨ་ཧཾ་ལ་སོགས་གསལ་བར་བསྒོམ༔ ཧཱུྃ༔ མདུན་དུ་ཆུ་རླུང་རྣམ་དག་མཁའ་འགྲོ་མ༔
སྒྲོལ་མ་དཀར་མོ་ཞི་ཚུལ་ཚེ་འཛིན་མ༔ གཡས་སུ་ས་རླུང་རྣམ་དག་མཁའ་འགྲོ་མ༔ སྒྲོལ་མ་སེར་མོ་དཔལ་བསྐྱེད་སྒེག་པ་མོ༔ རྒྱབ་ཏུ་མེ་རླུང་རྣམ་དག་མཁའ་འགྲོ་མ༔ སྒྲོལ་མ་དམར་མོ་དབང་སྡུད་ཆགས་པ་མོ༔ གཡོན་དུ་ལས་རླུང་རྣམ་དག་མཁའ་འགྲོ་མ༔ སྒྲོལ་མ་ལྗང་མོ་བདུད་དཔུང་འཇོམས་མཛད་མ༔ ཐམས་ཅད་མཆོག་སྦྱིན་སྐྱབས་སྦྱིན་ཕྱག་རྒྱ་ཅན༔ གཡས་པས་ནོར་བུ་གཡོན་པས་པདྨ་འཛིན༔ རིན་ཆེན་རྒྱན་ལྡན་ཕྱེད་སྐྱིལ་སྟབས་ཀྱིས་བཞུགས༔
ཐུགས་ཀར་ཏཱཾ་ཡིག་རང་མདོག་ལྟ་བུར་གསལ༔ ཧོཿ དེ་ལྟར་ལྷ་ཚོགས་གསལ་བ་ཡི༔ ཐུགས་ཀའི་ས་བོན་འོད་ཟེར་གྱིས༔ དཀྱིལ་འཁོར་ལྷ་ཚོགས་སྤྱན་དྲངས་གྱུར༔ ཨོཾ་བཛྲ་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ དམ་ཚིག་པ་དང་དབྱེར་མེད་པར་གྱུར༔ སླར་ཡང་འོད་ཟེར་འཕྲོས་པས་དབང་ལྷ་རྒྱལ་བ་རིགས་ལྔ་སྤྱན་དྲངས༔ དབང་བསྐུར་སྐུ་གང་དྲི་མ་དག༔
ཆུ་ཡི་ལྷག་མ་སྤྱི་གཙུག་ནས་ཡར་ལུད་དེ་སྣང་བ་མཐའ་ཡས་ཀྱིས་དབུ་བརྒྱན་པར་གྱུར༔ ཨོཾ་ཛྙཱ་ན་པཉྩ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་སྭཱ་ཧཱ༔ གསུམ་པ་བཞུགས་སུ་གསོལ་བ་ནི། ཧཱུྃ༔ མ་སྐྱེས་སྐྱོན་བྲལ་པདྨ་ཉི་ཟླའི་གདན༔ མི་ཤིགས་འཁོར་ལོ་རྒྱས་པའི་ཁྲི་སྟེང་དུ༔ འགྲོ་འདུལ་སྤྲུལ་སྐུ་འཕགས་མའི་ལྷ་ཚོགས་རྣམས༔ ཆུ་ཟླ་ལྟ་བུར་རྙོག་མེད་བརྟན་པར་བཞུགས༔ ཨོཾ་བཛྲ་ས་མ་ཡ་ཏིཥྛ་ལྷན༔ བཞི་པ་ཕྱག་འཚལ་བ་ནི།
ཧཱུྃ༔ སྐྱེ་མེད་སྙིང་པོ་སྒྱུ་མའི་ངང་ཚུལ་ཅན༔ ཁ་དོག་བྲལ་ཡང་མ་འགགས་སྣ་ཚོགས་འཆར༔ ཀུན་རྒྱུ་ཤེས་རབ་འོད་ཀྱི་དྲྭ་བའི་སྐུ༔ དུས་གསུམ་རྒྱལ་བའི་ཡུམ་ལ་ཕྱག་འཚལ་བསྟོད། ཨོཾ་ན་མོ་པཱུ་རུ་ཤ་ཡ་ཧོཿ ལྔ་པ་མཆོད་བསྐང་ནི། ཧཱུྃ༔ གླིང་བཞི་སྣོད་ཀྱི་འཇིག་རྟེན་གཏོར་གཞོང་དུ༔ ཕྱི་མཆོད་སྣ་ཚོགས་མཛེས་པའི་སྤྱན་གཟིགས་དང་༔
ནང་མཆོད་སྨན་གཏོར་རཀྟ་གསང་མཆོད་དང་༔ སྦྱོར་སྒྲོལ་ཚོགས་མཆོད་མཐུན་པའི་ཡོ་བྱད་ཚོགས༔ འཁོར་ལོ་སྡོམ་པ་ཡབ་ཡུམ་རིགས་བཞི་ལ༔ མཆོད་པ་འབུལ་ཞིང་ཐུགས་དམ་བསྐངས་གྱུར་ནས༔ བར་ཆད་སེལ་ཞིང་དངོས་གྲུབ་མཆོག་སྩོལ་ཞིང་༔ རྩ་རླུང་དམ་ཚིག་ཉམས་པ་གསོས་སུ་གསོལ༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོཾ་ཨཱཿཧཱུྃ༔ མ་ཧཱ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ལ་ཁ་ཁ་ཁཱ་ཧི༔ དྲུག་པ་བསྟོད་པ་ནི།
ཧཱུྃ༔ ཁྱབ་བདག་དྲུག་པའི་རྣམ་རོལ་འཁོར་ལོ་སྡོམ༔ ཨིནྡྲ་ནཱི་ལའི་མདངས་ཅན་འཁྱུག་པའི་སྐུ༔ བདེ་སྟོང་གཟི་འབར་དྲྭ་བའི་དཔའ་མོ་འཁྱུད༔ དྲི་ཟའི་དབྱངས་ཅན་བསྐྲུན་པའི་སྒེག་མོས་བསྐོར༔ མཁྱེན་བརྩེའི་དཔུང་ཆེན་རབ་བཀོད་རྒྱས་ལ་བསྟོད༔ བདུན་པ་བསྙེན་དམིགས་ནི། ཐུགས་ཀར་ཏཱཾ་ཡིག་ལྗང་གུ་ཡི། ། མཐའ་བསྐོར་སྔགས་ཀྱིས་ཕྲེང་བས་བསྐོར། ། འོད་ཟེར་སྤྲོ་བསྡུས་དོན་གཉིས་བྱས། །
སྣོད་བཅུད་འཕགས་མའི་ཞིང་དུ་བལྟ། རྩ་སྔགས་ནི། ཨོཾ་ཧྲཱི་ཧ་ཧ་ཧཱུྃ་ཧཱུྃ་ཏཱཾ་ཏུ་ཏཱ་རེ་སྭཱ་ཧཱ༔ ཡུམ་སྔགས་ནི། ཨོཾ་ཨཱརྻ་ཏཱ་རེ་ཏུ་ཏཱ་རེ་སྭཱ་ཧཱ༔ སྒྲོལ་མ་རིགས་ལྔའི་སྔགས་ནི། ཨོཾ་ཡཾ་ཛྙཱ་ན་པཉྩ་ཏཱཾ་ཏུ་ཏཱ་རེ་ཛ་ཛཿ
འདིར་ཐུན་མིན་གྱི་རླུང་སྒྲུབ་ཟབ་མོ་ཞིག་འདུག་པ་ཟུར་དུ་བལྟ་བར་བྱའོ། ཐུན་མཐར་བསྙེན་པ་ཅི་འགྲུབ་བྱའོ། དབྱངས་གསལ་ཡིག་བརྒྱ་རྟེན་སྙིང་ལན་གསུམ་རེ་བརྗོད།
གསུམ་པ་རྗེས་ཀྱི་རིམ་པ་ལ་བདུན་ལས། དང་པོ་མཆོད་པ་ནི། ཧཱུྃ༔ ཕྱི་ཡུལ་ཚོགས་དྲུག་མཆོད་སྤྲིན་ལྷ་མོའི་གར༔ གནས་ལུགས་ངོ་བོ་དྲན་རིག་སྤྲིན་ཕུང་གཏིབས༔ ཡེ་གྲོལ་རང་བྱུང་སྒྱུ་མའི་རོལ་རྩེད་འདི༔ དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི། ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་པཱུ་ཛ་ཁཱ་ཧི༔ ཨོཾ་བཛྲ་ཨ་མྲྀ་ཏ་རཀྟ་བྷ་ལིངྟ་སརྦ་པཱུ་ཛ་ཁཱ་ཧི༔ གཉིས་པ་བསྟོད་པ་ནི།
ཧཱུྃ༔ ཁྱབ་བདག་དྲུག་པའི་རྣམ་རོལ་འཁོར་ལོ་སྡོམ༔ ཨིནྡྲ་ནཱི་ལའི་མདངས་ཅན་འཁྱུག་པའི་སྐུ༔ བདེ་སྟོང་གཟི་འབར་དྲྭ་བའི་དཔའ་མོ་འཁྱུད༔ དྲི་ཟའི་དབྱངས་ཅན་བསྐྲུན་པའི་སྒེག་མོས་བསྐོར༔ མཁྱེན་བརྩེའི་དཔུང་ཆེན་རབ་བཀོད་རྒྱས་ལ་བསྟོད༔ ཅེས་བསྟོད། གསུམ་པ་བཤགས་པ་ནི། ཧཱུྃ༔ བླ་མེད་ཐེག་ཆེན་རྒྱུད་སྡེའི་སྒོར་ཞུགས་ནས༔
རྩ་བ་ཡན་ལག་ཕྱག་རྒྱ་ཏིང་འཛིན་གྱི༔ དམ་ཚིག་ཉམས་པ་བཤགས་ཤིང་གསོས་སུ་གསོལ༔ གཞན་ཡང་སོ་ཐར་ཉན་ཐོས་བསླབ་པ་ཡི༔ ཁས་བླངས་དམ་འགལ་བག་མེད་བཤགས་སུ་གསོལ༔ མཐོལ་བཤགས་བཟོད་གསོལ་ཚངས་པའི་དངོས་གྲུབ་སྩོལ༔ ཞེས་ཡི་གེ་བརྒྱ་པས་ལྷག་ཆད་བཀང༌། བཞི་པ་དབང་བླང་བ་ནི། ཧཱུྃ༔ ཆོས་དབྱིངས་འོད་སྟོང་འཁྱིལ་བའི་ཀློང་ཡངས་ནས༔ ཟབ་རྒྱའི་དབང་ཕྱུག་ཀུན་འདུས་འཁོར་ལོ་སྡོམ༔
གསང་མཛོད་རིག་པའི་གཏེར་ཆེན་ཤེས་རབ་སྒྲོན༔ འཇའ་ལུས་སྒྱུ་འཕྲུལ་དྲྭ་བའི་དཀྱིལ་འཁོར་གྱིས༔ སྐལ་ལྡན་བུ་ལ་དབང་བཞི་བསྐུར་ཐོབ་ཤོག༔ ཨོཾ་ཧྲཱི་ཧ་ཧ་ཧཱུྃ་ཧཱུྃ་ཏཱཾ་ཏུ་ཏཱ་རེ་པཉྩ་ཨ་བྷི་ཥིཉྩ་ཧཱུྃ༔ ཞེས་པས་དབང་བླང་ཞིང་བརྟན་བཞུགས་སྤྱི་ལྟར་བྱའོ། ལྔ་པ་དཀྱིལ་འཁོར་བསྡུ་བ་ནི། ཧོཿ རང་བྱུང་སྒྱུ་མ་བདག་མེད་སྟོང་པའི་ཀློང་༔ བརྡལ་ཁྱབ་གཉུག་མ་འཁོར་འདས་ཡེ་གྲོལ་ལྷ༔ མ་འགགས་ཤར་གྲོལ་ཡེ་ཤེས་ངང་ལ་གཤེགས༔
ཨ་ཨ་ཨཱཿ དྲུག་པ་བསྔོ་སྨོན་བྱ་བ་ནི། ཧྲཱིཿ བདག་གི་བསྙེན་སྒྲུབ་དུས་གསུམ་དགེ་བའི་ཚོགས༔ མཁའ་ཁྱབ་འགྲོ་བ་རྣམས་ཀྱི་དོན་དུ་བསྔོ༔ ཀུན་ཀྱང་ས་བཅུ་ལམ་ལྔ་མཐར་ཕྱིན་ནས༔ གདོད་མའི་མགོན་པོའི་གོ་འཕང་མྱུར་ཐོབ་ཤོག ། བདུན་པ་བཀྲ་ཤིས་ནི། ཧྲཱིཿ ཐུགས་རྗེའི་གཏེར་ཆེན་འཁོར་འདས་ཟིལ་གནོན་ལྷ། །
ཡི་དམ་དཔའ་བོ་མཁའ་འགྲོའི་ཚོགས་བཅས་ཀྱིས། དེང་འདིར་མི་མཐུན་རྒུད་པ་ཀུན་ཞི་ཞིང་༔ རྟག་ཏུ་དཔལ་གནས་ཉིན་མཚན་བཀྲ་ཤིས་ཤོག༔ རྗེས་སུ་བསྔོ་སྨོན་ཅི་རིགས་པར་བྱའོ། དེ་ཡང་ཐུགས་རྗེ་ཆེན་པོ་འཁོར་འདས་ཟིལ་གནོན་གྱི་ཆོས་སྡེ་ཆེན་པོ་ལས་ཡན་ལག་ལེ་ཚན་དྲུག་གི་ནང་གསེས་སྒྲོལ་མ་རིགས་ལྔའི་སྒྲུབ་ཐབས་འདོན་ཁྲིགས་སུ་བགྱིས་པ་རིན་པོ་ཆེའི་ཕྲེང་བ་ཞེས་བྱ་བ་འདིའང་མ་ཧཱ་གུ་རུའི་སྒྲུབ་གནས་ཨ་སུ་རའི་བྲག་ཕུག་དང་འབྲེལ་བའི་རྗེ་བཙུན་སྒྲོལ་མའི་ངོ་མཚར་ཐུགས་རྗེས་སྣང་བརྙན་ཆུ་བུར་མིག་གིས་མངོན་གསུམ་དུ་མཇལ་དུ་ཡོད་པའི་སྒྲོལ་མ་རང་བྱོན་ཞེས་བྱ་བའི་ཉེ་འགྲམ་གཡུ་ལོ་བཀོད་རྗེ་བཙུན་གླིང་དུ་སྒོ་ཆེན་སྤྲུལ་མིང་དུ་འབོད་པས་ཁྲིགས་བསྡེབས་སུ་རབ་གནས་ཆུ་རྟ་ལོའི་ནག་པ་ཟླ་བའི་ཡར་ཚེས་༦གི་ཉིན་སྤེལ་བ་ཡི་གེ་པ་ནི་རྡོ་བླ་ཨཽ་ཌཱི་མིང་ཅན་པས་བགྱིས་པ་དགེ་བར་གྱུར་ཅིག། །། རང་ཉིད་འཁོར་ལོ་སྡོམ་པ་ཡབ་ཡུམ་ཕྱི་གསལ་ནང་གསལ་དར་མཐིང་གི་གུར་ཕུབ་པ་ལྟ་བུའི་སྐུ་དབུས་དྲང་པོར་རྩ་དབུ་མ་ཆུ་ཤིང་གྱི་ལྡེམ་བུ་ལྟར་དུ་དྲང་བ། པདྨའི་འདབ་མ་ལྟར་སྲབ་པ། མཐིང་ཞུན་གྱི་ཁུ་བ་ལྟར་སྔོ་བ། ཏིལ་གྱི་ཞུན་མེ་ལྟར་གསལ་བ་སྟེ་མཚན་ཉིད་བཞི་དང་ལྡན་པ་ལ་འཁོར་ལོ་ལྔ་དང་བཅས་གསལ་བཏབ་བཞིན་བུམ་ཅན་སྦྱོར་བ་བཞི་ལྡན་དུ་བཟུང་ལ། དེ་ཡི་ཚེ་དམིགས་པ་ནི་རླུང་གི་ངོ་བོ་ཐོ་རངས་སྒྲོལ་མ་དཀར་མོ་འོད་དུ་ཞུ་སྟེ་ཆུ་རླུང་དཀར་པོའི་རང་བཞིན་དུ་གྱུར་ནས༔
འཇའ་འོད་ཟུག་བཞིན་དུ་རླུང་རྔུབ་པ་དང་ནར་གྱིས་དྲངས་ནས་ལུས་ལ་བསྐྱིལ་བར་བསམ་ཞིང་སྔར་བཞིན་བུམ་ཅན་དང་བར་རླུང་བཟུང་བ་ལ་ཅི་ནུས་སུ་འབད་པར་བྱའོ། དེས་ཞེ་སྡང་གི་རྟོག་པ་འགག༔ སྐུ་ཡི་ཡོན་ཏན་ཐམས་ཅད་རྒྱུད་ལ་སྐྱེས་པར་བསམ། དེ་བཞིན་དུ་ནམ་ལངས་སྒྲོལ་མ་སེར་མོ༔ འོད་དུ་ཞུ་སྟེ་ས་རླུང་སེར་པོའི་རང་བཞིན་དུ་གྱུར་ནས༔ འཇའ་འོད་ཟུག་བཞིན་དུ་རླུང་རྔུབ་པ་དང་ནར་གྱིས་དྲངས་ནས་ལུས་ལ་བསྐྱིལ་བར་བསམ༔ དེས་ང་རྒྱལ་གྱི་རྟོག་པ་འགག༔ ཡོན་ཏན་གྱི་ཉམས་རྟོག་ཐམས་ཅད་འཆར་བར་འགྱུར་རོ༔ ཉིན་ཕྱེད་ཡབ་ཡུམ་གྱི་རླུང་ཟུང་འཇུག་འོད་དུ་ཞུ་སྟེ་ནམ་མཁའི་རླུང་མཐིང་ཁའི་རང་བཞིན་དུ་གྱུར་ནས༔ འཇའ་འོད་ཟུག་བཞིན་དུ་རླུང་རྔུབ་པ་དང་ནར་གྱིས་དྲངས་ནས་ལུས་ལ་བསྐྱིལ་བར་བསམ༔
དེས་གཏི་མུག་གི་རྟོག་པ་འགག༔ ཐུགས་ཀྱི་ཡོན་ཏན་ཐམས་ཅད་འཆར་བར་གྱུར་རོ༔ ཕྱེད་ཡོལ་སྒྲོལ་མ་དམར་མོ་འོད་དུ་ཞུ་སྟེ་མེ་རླུང་དམར་པོའི་རང་བཞིན་དུ་གྱུར་ནས༔ འཇའ་འོད་ཟུག་བཞིན་དུ་རླུང་རྔུབ་པ་དང་ནར་གྱིས་དྲངས་ནས་ལུས་ལ་བསྐྱིལ་བར་བསམ༔ དེས་འདོད་ཆགས་ཀྱི་རྟོག་པ་འགག༔ གསུང་གི་ཡོན་ཏན་ཐམས་ཅད་འཆར་བར་གྱུར་རོ༔ སྲོད་ལ་སྒྲོལ་མ་ལྗང་མོ་འོད་དུ་ཞུ་སྟེ་རླུང་གི་རླུང་ལྗང་གུའི་རང་བཞིན་དུ་གྱུར་ནས༔ འཇའ་འོད་ཟུག་བཞིན་དུ་རླུང་རྔུབ་པ་དང་ནར་གྱིས་དྲངས་ནས་ལུས་ལ་བསྐྱིལ་བར་བསམ༔ དེས་ཕྲག་དོག་གི་རྟོག་པ་འགག༔ ཕྲིན་ལས་ཀྱི་ཡོན་ཏན་ཐམས་ཅད་འཆར་བར་གྱུར་རོ༔
ཐུན་ལྔ་ལ་རླུང་བརྒྱ་དང་བཅུ་ཡན་ཆག་མེད་འཛིན། ཐུགས་རྗེ་ཆེན་པོ་འཁོར་འདས་ཟིལ་གནོན་ལས། ཕྱག་རྡོར་ཕ་རོལ་འཇོམས་བྱེད་ཀྱི་སྒྲུབ་ཐབས་ཆོག་ཁྲིགས་ལོག་འདྲེན་ཀླད་འགེམས་གནམ་ལྕགས་ཐོག་ཆར་བཞུགས་སོ།། བླ་མ་ཐུགས་མཆོག་གསང་བདག་རྡོ་རྗེ་གཏུམ་པོར་ཕྱག་འཚལ་ལོ། ཐུགས་རྗེ་ཆེན་པོ་འཁོར་འདས་ཟིལ་གནོན་ལས། ཕྱག་ན་རྡོ་རྗེ་ཕ་རོལ་འཇོམས་བྱེད་ཀྱི་སྒྲུབ་ཐབས་ཆོག་ཁྲིགས་སུ་སྤེལ་བ་ལ་ཆོས་བདག་མཁའ་འགྲོའི་ཚོགས་ཀྱིས་གནང་བ་སྩལ་དུ་གསོལ། དེ་ལ་དང་པོ་སྒྲུབ་པ་བཅའ་བཤམ་གྱི་རིམ་པ་ནི། གཏེར་གཞུང་ལས། མཐིང་ནག་དལ་གྱི་ལྟེ་བ་རུ༔ གནམ་ལྕགས་འཁོར་ལོ་རྡོ་རྗེ་བྲིས༔
དེ་སྟེང་བུམ་པ་བདུད་རྩིས་གཏམས༔ རྡོ་རྗེ་མེ་ལོང་ཙཀླི་བཞག༔ དར་ནག་གུར་ཕུབ་སྲོག་སྔགས་གཟུགས༔ བྷནྡྷར་ཆོས་འབྱུང་བསྣོལ་བའི་སྟེང་༔ དཔལ་གཏོར་ཟླུམ་པོ་ཟུར་གསུམ་ལ༔ འཁོར་ལོ་མེ་རིའི་རྒྱན་ཀྱང་བརྒྱབ༔ སྤྱི་མཐུན་མཆོད་པ་གཞུང་བཞིན་བཤམ༔ ཞེས་གསལ་བར་གསུངས་པས་སླར་མ་སྤྲོས་ལ། ཐོག་མར་གསོལ་འདེབས་རྒྱས་བསྡུས་འཚམས་པར་བཏང་ལ། སྐྱེ་བ་ཀུན་ཏུ་སོགས་གསོལ་འདེབས་རྗེས།
རང་གི་སྙིང་གའི་འོད་ཟེར་གྱིས་བསྐུལ་བའི་བླ་མ་གསང་བདག་རྡོ་རྗེ་གཏུམ་པོའི་དཀྱིལ་འཁོར་གྱི་ལྷ་ཚོགས་ཕྱོགས་དུས་རྒྱལ་བ་སྲས་དང་བཅས་པ་བཛྲ་ས་མཱ་ཛཿ ཞེས་ཚོགས་ཞིང་གསལ་བཏབ་ནས། དེ་ཡང་ཉམས་སུ་ལེན་པ་ལ་སྦྱོར་དངོས་རྗེས་གསུམ་ལས། སྦྱོར་བ་སྔོན་འགྲོའི་རིམ་པ་ལ་གཉིས་ཀྱི་དང་པོ་བཞི། དང་པོ་སྐྱབས་སུ་འགྲོ་བ་ནི། ན་མོ༔ ཀུན་གཞི་རང་རིག་སངས་རྒྱས་བསྐྱེད་པའི་ཡབ༔ གསལ་སྟོང་མ་འགགས་དམ་ཆོས་འབྱུང་བའི་ཡུམ༔ སྐྱེ་འགག་གཉིས་མེད་དགེ་འདུན་རྒྱ་མཚོའི་དཔལ༔ རྩ་བ་མཆོག་གསུམ་དེ་བཞིན་སྐྱབས་སུ་མཆི༔
གཉིས་པ་སེམས་བསྐྱེད་པ་ནི། ཧོཿ སྣང་སྲིད་ཡེ་ནས་ཟང་ཐལ་གཞལ་ཡས་ཁང་༔ སྣོད་བཅུད་རང་རྩལ་རིག་པའི་དཀྱིལ་འཁོར་ལྷ༔ འཛིན་མེད་མ་བཅོས་ལྷུན་གྲུབ་དེ་བཞིན་ངང་༔ བརྡ་དོན་བརྟེན་ཕྱིར་གནས་ལུགས་སེམས་བསྐྱེད་དོ༔ གསུམ་པ་ཡན་ལག་བདུན་པ་འབུལ་བ་ནི། ན་མོ༔ ཆོས་དབྱིངས་ཁྱབ་བརྡལ་ཀློང་ཡངས་ཕོ་བྲང་ནས༔ མ་འགགས་ལོངས་སྤྱོད་རྫོགས་སྐུའི་དཀྱིལ་འཁོར་ལྷ༔
འགྲོ་དོན་ཡིད་སྣང་སྤྲུལ་སྐུའི་གནས་འདིར་གཤེགས༔ གང་འདུལ་དེར་སྟོན་འགྲོ་མགོན་དཔལ་དུ་བཞུགས༔ རབ་གུས་དྭང་བའི་ཡིད་ཀྱིས་ཕྱག་འཚལ་ལོ༔ དུག་ལྔ་རྣམ་དག་ཡེ་ཤེས་ངང་དུ་མཆོད༔ དུག་གསུམ་བག་ཆགས་སྡིག་སྒྲིབ་མཐོལ་ལོ་བཤགས༔ རྩེ་གཅིག་འདུན་པའི་དམ་བཅས་རབ་ཏུ་བསྟོད༔ མཐའ་ཡས་སྲིད་མཚོ་བསྒྲལ་ཕྱིར་དགེ་བ་བསྔོ༔ མ་ལུས་འགྲོ་ཀུན་བྱང་ཆུབ་ལམ་འགོད་ཤོག༔ མཐར། ཛཿཧཱུྃ་བཾ་ཧོ།
ཚོགས་ཞིང་རྣམས་རང་ལ་ཐིམ་པར་གྱུར། བཞི་པ་མཆོད་པ་བྱིན་གྱིས་བརླབ་པ་ནི། རྃ་ཡྃ་ཁྃ༔ ཨོཾ་ཨཱཿཧཱུྃ༔ གིས་སྦྱངས་སྤེལ་བསྒྱུར། ཧཱུྃ༔ སྟོང་པའི་ངང་ལས་ཞིང་ཁམས་འཛིན་མའི་ཁྱོན༔ ཡོངས་སུ་གང་བའི་བརྡ་བསྒྱུར་ལྷ་མོའི་ཚོགས༔ སྣ་ཚོགས་མཆོད་འཛིན་ཡིད་འོང་རིག་མའི་གར༔ ལེགས་པར་བསྒྱུར་ཞིང་མཆོད་སྤྲིན་བདུད་རྩིར་གྱུར༔
ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་བཛྲ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་རཀྟ་བ་ལིཾ་ཏ་ཧཱུྃ་ཧྲཱིཿཋཿ དངོས་གཞི་ལ་དྲུག་གི་དང་པོ་ཏིང་འཛིན་རྣམ་གསུམ་ལ། ཧཱུྃ༔ ཀ་དག་ཁྲེགས་ཆོད་ཁྱབ་ཅིང་གདལ༔ ཨཱཿ ཟང་ཐལ་ངང་ལ་རང་རྩལ་རྫོགས༔ ཨོཾ༔ ཀུན་རྒྱུ་ས་བོན་ཕྱག་མཚན་གྱུར༔
ཧཱུྃ་ཨེ་ཡྃ་རྃ་ཁྃ་སུྃ་ཀེཾ་བྷྲཱུྃ༔ གཉིས་པ་བསྒྲུབ་པའི་ལྷ་བསྐྱེད་པ་ནི། ཧ྄ཱུྃ༔ སྟོང་པའི་ངང་ལས་སྣང་སྲིད་དྲག་པོའི་ཞིང་༔ གཏུམ་དྲག་འབྱུང་བ་རིམ་བཞིན་བསྣོལ་མར་བརྩེགས༔ ས་གཞི་སྨུག་ནག་དུར་ཁྲོད་མེ་དཔུང་ཀློང་༔ བྷྲཱུྃ་ལས་སྲ་མཁྲེགས་གནམ་ལྕགས་གཞལ་ཡས་ཁང་༔ གྲུ་བཞི་སྒོ་བཞི་སྣ་ཚོགས་རྡོ་རྗེའི་ཏོག༔ དེ་དབུས་ཉི་ཟླ་ཏི་ར་བམ་ཆེན་སྟེང་༔ མཐིང་ནག་ཧཱུྃ་ལ་གསང་བདག་གཏུམ་པོའི་སྐུ༔
ཞལ་གདངས་ལྗགས་འདྲིལ་མཆེ་གཙིགས་སྤྱན་རྩ་གཡོ༔ སྨ་ར་སྨིན་མ་དབུ་སྐྲ་མེ་ལྟར་འབར༔ བྷནྡྷ་སྐམ་པོའི་རིགས་ལྔ་དབུ་ལ་བརྒྱན༔ ཚྭ་ཚྭ་འཁྲུགས་པའི་དར་ནག་ཅོད་པན་འཕུར༔ དུག་སྦྲུལ་རིགས་ལྔས་སྐྲ་བཅིངས་ལྷུ་ཚིགས་བརྒྱན༔ ཕྱག་གཡས་གསེར་གྱི་འཁོར་ལོ་རྩིབས་བཅུ་ལ༔ ཟ་བྱེད་རྔམ་པའི་ཁྲོ་བཅུ་མེ་ལྟར་འབར༔ གཡོན་པས་མེ་ཡི་འཁོར་ལོ་རྩིབས་བཅུུ་ལས༔ གསོད་བྱེད་ཁྲོ་མོ་ཤ་ཟ་ཆུ་ལྟར་ཁོལ༔ སྟོབས་བཅུ་དུར་ཁྲོད་ཆས་བརྒྱད་སྐུ་ལ་རྫོགས༔
ཞབས་གཉིས་དོར་སྟབས་བགེགས་དཔུང་ས་ལ་འགྱེལ༔ སྐུ་ལ་སྟོང་ཁམས་སྲེག་པའི་མེ་དཔུང་འཁྲིགས༔ འཇིགས་བྱེད་དཔའ་བོ་སྟོབས་ལྡན་སྐུ་རུ་གསལ༔ ཧཱུྃ༔ ཤར་དུ་བན་བྱེད་འཇོམས་པའི་སྟག་གདོང་མ༔ སྐུ་མདོག་དམར་ནག་རྔམ་པའི་ང་རོ་ཅན༔ ཕྱག་གཡས་མེ་ཟོར་གཡོན་པས་ཆུ་ཟོར་བསྣམས༔ ལྷོ་རུ་བོན་བྱེད་འཇོམས་པའི་དྲེད་གདོང་མ༔ སྐུ་མདོག་ཁམ་ནག་གདུག་པའི་མཆེ་བ་གཙིགས༔ ཕྱག་གཡས་ཀོང་ཟོར་གཡོན་པས་ཐུན་ཟོར་བསྣམས༔
ནུབ་ཏུ་འདྲེ་རྒོད་འཇོམས་པའི་དོམ་གདོང་མ༔ སྐུ་མདོག་མཐིང་ནག་གཏུམ་པའི་དྲག་སྔགས་ཅན༔ གཡས་པས་ཉུངས་ཟོར་གཡོན་པས་ཁྲམ་ཟོར་བསྣམས༔ བྱང་དུ་དགྲ་བགེགས་འཇོམས་པའི་སྤྱང་གདོང་མ༔ སྐུ་མདོག་ལྗང་ནག་ཤ་ཁྲག་དགྱེས་པ་མོ༔ གཡས་པས་མཚེ་ཟོར་གཡོན་པས་ཁྲག་ཟོར་བསྣམས༔ ཐམས་ཅད་གར་སྟབས་དུར་ཁྲོད་ཆས་ཀྱིས་བརྒྱན༔ ཧ་ཧ་དགྱེས་པའི་གད་མོ་འབྲུག་ལྟར་སྒྲོག༔ ཕ་རོལ་གདུག་པའི་བྱད་མ་འཇོམས་པར་བསྒོམ༔ དེ་ལྟར་གསལ་བའི་ཐུགས་ཀའི་འོད་ཟེར་ལས༔
གསང་བདག་གཏུམ་པོའི་ལྷ་ཚོགས་སྤྱན་དྲངས་གྱུར༔ གསུམ་པ་སྤྱན་འདྲེན་བཞུགས་ཕྱག་ནི། ཧཱུྃ༔ འོག་མིན་ཆོས་དབྱིངས་ཕོ་བྲང་དབུས༔ ལྕང་ལོ་ཅན་གྱི་གནས་མཆོག་ནས༔ གཏུམ་ཆེན་ཁྲོ་རྒྱལ་གཤེགས་སུ་གསོལ༔ གཤེགས་ནས་ཕོ་བྲང་དབུས་སུ་བཞུགས༔ སྐུ་གསུམ་ལྷ་ལ་ཕྱག་འཚལ་བསྟོད༔ ཨོཾ་བཛྲ་ས་མཱ་ཡ་ཛ་ཛ་ཕཻཾ་ཕཻཾ༔ ཛཿཧཱུྃ་བཾ་ཧོཿ
དམ་ཚིག་པ་དང་གཉིས་སུ་མེད་པར་གྱུར༔ པདྨ་ཀ་མ་ལ་ཡེ་སཏྭཾ༔ ཨོཾ་ན་མོ་པཱུ་རུ་ཤ་ཡ་ཧོཿ བཞི་པ་མཆོད་པ་འབུལ་བ་ནི། ཧཱུྃ༔ གླིང་བཞི་སྣོད་ཀྱི་འཇིག་རྟེན་གཏོར་གཞོང་དུ༔ ཕྱི་མཆོད་སྣ་ཚོགས་མཛེས་པའི་སྤྱན་གཟིགས་དང་༔ ནང་མཆོད་སྨན་གཏོར་རཀྟ་གསང་མཆོད་དང་༔ སྦྱོར་སྒྲོལ་ཚོགས་མཆོད་མཐུན་པའི་ཡོ་བྱད་ཚོགས༔ གསང་བདག་གཏུམ་ཆེན་ཌཱ་ཀི་རིགས་བཞི་ལ།
མཆོད་པ་འབུལ་ཞིང་ཐུགས་དམ་བསྐངས་གྱུར་ནས༔ བར་ཆད་སེལ་ཞིང་དངོས་གྲུབ་མཆོག་སྩོལ་ཤོག ། ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་ཨཿཧཱུྃ༔ སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་མ་ཧཱ་མཱཾ་ས་ཙིཏྟ་གོ་རོ་ཙ་ན་བྷ་སུ་ཏ་ལ་ཁ་རཾ་ཁཱ་ཧི༔ བདུད་རྩི་ལག་མཆོད་ནི། ཨོཾ་ཨཿཧཱུྃ༔ དཔལ་ཆེན་གསང་བདག་གཏུམ་པོ་ཕ་རོལ་གཡུལ་འཇོམས་ཀྱི་ཞལ་དུ་ཨི་དཾ་བྷ་ལིངྟ་ཁ་ཁ་ཁཱ་ཧི༔ བྱད་བཟློག་ཁྲོ་མོ་རིགས་བཞིའི་ཞལ་དུ་ཨི་དཾ་བྷ་ལིངྟ་ཁ་ཁ་ཁཱ་ཧི༔ ལྔ་པ་བསྟོད་པ་ནི།
ཧཱུྃ༔ གཏུམ་ཆེན་ཁྲོ་རྒྱལ་གསང་བདག་ཧེ་རུ་ཀཿ ལྷ་སྲིན་དྲེགས་པ་འདུལ་བའི་མཐུ་སྟོབས་ཅན༔ མ་རུངས་གདུག་པའི་ཚོགས་རྣམས་ཚར་གཅོད་པ༔ ཐུགས་མཆོག་ཁྲོ་རྒྱལ་སྐུ་ལ་ཕྱག་འཚལ་བསྟོད༔ ཧཱུྃ་བྷྱོཿ དྲག་ཤུལ་རྔམ་པའི་དཔའ་སྟོབས་གར་དགུས་བརྒྱན༔ སྣང་སྲིད་ཡོངས་ཀྱི་བྱད་ཁ་དགྲ་ལ་འབེབས༔ ལས་ལ་ཆས་བྱེད་སྲོག་བདག་ཁྲོ་མོའི་ཚོགས༔ མ་རུངས་རྒོལ་བ་འཇོམས་མཛད་བཞི་ལ་བསྟོད༔
དྲུག་པ་བསྙེན་པ་བྱ་བ་ནི། ཧཱུྃ༔ བདག་ཉིད་གཏུམ་པོའི་ཐུགས་ཀ་རུ༔ གསེར་གྱི་མཆོད་རྟེན་སེར་པོའི་དབུས༔ མེ་དཔུང་ཉི་མ་འཁོར་ལོའི་སྟེང་༔ ཧཱུྃ་མཐིང་ཚྭ་ཚྭ་འཕྲོ་བའི་མཐར༔ རྩ་སྔགས་གཡས་སུ་འཁོར་བ་ཡིས༔ ལུས་ཀྱི་ནད་གདོན་སྡིག་སྒྲིབ་བསྲེགས༔ ཕར་འཕྲོས་ཕྱོགས་བཅུའི་སངས་རྒྱས་མཆོད༔ ཡང་འཕྲོས་སྟོང་གསུམ་དགྲ་བགེགས་འཇོམས༔
ཚུར་འདུས་སྣོད་ཀྱི་གཟི་བྱིན་ཐིམ༔ སླར་ཡང་ཁྲོ་མོ་འཁོར་ལ་ཕོག༔ རབ་འཕྲོས་ཕ་རོལ་བྱད་ཁ་བཟློག༔ ཀུན་ཀྱང་གཟི་བརྗིད་ལྡན་པར་བསྒོམ༔ གཙོ་བོའི་བསྙེན་པ། ཨོཾ་བཛྲ་ཙཎྜ་མཎྜ་ཙཀྲ་ཧཱུྃ་ཕཊ྄ཿ ཁྲོ་མོའི་སྔགས༔ ཨོཾ་ཀྲོ་ཏི་བཾ་བྷྱོ་ཙ་ཏུར་མུ་ཁ་ཙཀྲ་ཧཱུྃ་ཕཊ྄ཿ ཅེས་གཏུམ་པོའི་སྔགས་གྲུབ་རྟགས་མ་བྱུང་གི་བར་དུ་བཟླ༔ ཁྲོ་མོ་ལས་སུ་རུང་ཙམ་ཁྲི་ཡིས་ཆོག༔
སྐབས་སུ་ལས་སྦྱོར་བྱད་བཟློག་གི་སྔགས་སྦྱར་བར་སྤྲོ་ན། ཧཱུྃ་བཛྲ་ཙཎྜ་ཧེ་ཀྲོ་ཏ་ཀཱ་ལ་སོ་ན་ཙཀྲ་ལོ་ཧི་ཙཀྲ་རཾ་ཊི་ཙཀྲ་ཡ་གནོད་བྱེད་འབྱུང་པོ་བྱད་མ་རྣམས་ཀྱི་སྲོག་རྩ་ལ་རྦད་རྦད༔ ཨོཾ་བཛྲ་ཀྲོ་ཏི་མ་ཏྲི་བཾ་བྷྱོ་ཙ་ཏུར་མུ་ཁ་རཾ་ཧ་ལ་ཡ་ཕ་རོལ་གྱི་བྱད་ཟོར་ཕུར་ཁ་ངན་པ་ཐམས་ཅད་བྷྱོ་བྷྱོ་ཟློག་ཟློག༔ བཟློག་སྔགས་ནི༔ ཧཱུྃ་ཏྲིག་རཱ་ཛ་ཡ་ཐུན་བྷྱོཿ དགྲ་ལ་བྷྱོ་དགྲ་ལ་རྦད༔ རཾ་ཧ་ལ་མཱ་ར་ཡ་བྷྱོཿ དགྲ་ལ་བྷྱོ་དགྲ་ལ་ཟློག༔ ཀྲག་ཧད་པ་ནཱ་ག་ཡ་བྷྱོཿ དགྲ་ལ་བྷྱོ་དགྲ་ལ་ཟློག༔
ཤག་རཀྵ་རྦད་ཏྲི་ཡ་བྷྱོ་བྷྱོཿ དགྲ་ལ་བྷྱོ་དགྲ་ལ་ཟློག༔ མཱ་ར་ཡ་རྦད་བྷྱོ་དུན་བྷྱོ་ཐུན་བྷྱོ་རཀྴ་བྷྱོ་བྱད་མ་རྦོད་གཏོང་ཐམས་ཅད་དགྲ་ལ་བྷྱོ་བྷྱོཿ བཟློག་བཟློག༔ མཐར་དབྱངས་གསལ་ཡིག་བརྒྱ་རྟེན་སྙིང་སྟོང་ཚིག་སོགས་སྤྱི་ལྟར་བྱའོ། གཉིས་པ་ལ་བཅུ། དང་པོ་ཚོགས་བྱིན་རླབས་ནི། ཧཱུྃ༔ བདག་ཉིད་དཔལ་ཆེན་ཐུགས་ཀ་ནས༔ རྃ་ཡྃ་ཁྃ་དང་ཨོཾ་ཨཱཿཧཱུྃ༔
དངོས་འཛིན་བསྲེགས་གཏོར་བླ་མེད་སྤེལ༔ ཚོགས་མཆོད་འདོད་ཡོན་བདུད་རྩིར་གྱུར༔ དཀྱིལ་འཁོར་དགྱེས་པའི་རྫས་སུ་གྱུར༔ ཨོྃ་དྷརྨ་ཤུདྡྷེ་ཨཱཿཧཱུྃ༔ གཉིས་པ་སྤྱན་འདྲེན་ནི། ཧཱུྃ༔ འོག་མིན་མཁའ་སྤྱོད་ཕོ་བྲང་ནས༔ དཔལ་ཆེན་གསང་བདག་གཏུམ་པོ་ལ༔ སྤྲུལ་པ་བཀའ་སྐྱོང་སྲུང་མས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔
ཨོྃ་བཛྲ་ས་མཱ་ཡ་ཛ་ཛཿ གསུམ་པ་མཆོད་པ་ནི། ཧཱུྃ༔ དཔལ་ཆེན་གསང་བདག་གཏུམ་པོ་ཡི༔ དཀྱིལ་འཁོར་ལྷ་ཚོགས་འཁོར་བཅས་ལ༔ ཞལ་ཟས་ཚོགས་ཀྱི་མཆོད་པ་འབུལ༔ བཞེས་ནས་མཆོག་ཐུན་དངོས་གྲུབ་སྩོལ༔ ཨོྃ་ཨཱཿཧཱུྃ་གུ་རུ་དྷེ་ཝ་ཌཱཀྐི་ནཱི་ཨི་དཾ་བྷ་ལིངྟ་ཁ་ཁ་ཁཱ་ཧི༔ བཞི་པ་སྐོང་བཤགས་ནི།
ཧཱུྃ༔
ཕྱི་ནང་སྤྱན་གཟིགས་མཐུན་རྫས་ཀྱིས༔ གསང་བདག་ལྷ་ཚོགས་ཐུགས་དམ་བསྐང་༔ ཉམས་ཆག་སོར་ཆུད་ཉེས་ལྟུང་བཤགས༔ ཕྱིན་ཆད་མི་སྒྲིབ་ཚངས་པར་སྩོལ༔ ཨོྃ་བཛྲ་ས་ཏྭ་ས་མ་ཡ༔ སོགས་ཡིག་བརྒྱ་བརྗོད། ལྔ་པ་བསྒྲལ་མཆོད་ནི། ཧཱུྃ༔ ལྕགས་ཁང་ནང་དུ་རུ་ཏྲ་མངོན་སུམ་གསལ༔ མཆོག་གསུམ་བདེན་པས་དགྲ་བོའི་གཟུགས་ལ་ཕོབ༔
ཕུར་ཐུན་མཚོན་ཆ་འབར་བས་བསྒྲལ་གཏུབས་ནས༔ དཔལ་ཆེན་གཏུམ་པོའི་ལྷ་ཚོགས་ཞལ་དུ་མཆོད༔ ཨོྃ་ཨཱཿཧཱུྃ༔ དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ཁ་ཁ་ཁཱ་ཧི༔ དེ་ནས་ཚོགས་ལ་རོལ་ཞིང་སྨོན་ལམ་གདབ། དྲུག་པ་ལྷག་མ་ནི། ཧཱུྃ༔ དཔལ་གྱི་བཀའ་ཉན་གནས་ཉུལ་ལྷག་སྡུད་མ༔ མི་སྡུག་གཟུགས་འཆང་དུར་ཁྲོད་ཚོགས་ཁང་འགྲིམ༔ ཤ་ཁྲག་ལ་དགྱེས་གིང་ཆེན་ལངྐ་སྲིན༔
ལྷག་མ་འདི་བཞེས་གདུག་པའི་དགྲ་བགེགས་སྒྲོལ༔ ཨོྃ་མ་ཏྲི་རཀྴ་ཎ་ཡཀྴ་ཨུ་ཙི་ཏ་ཁ་ཁ་ཁཱ་ཧི༔ བདུན་པ་ཐུགས་དམ་བསྐུལ་བ་ནི། ཧཱུྃ༔ དཔལ་ཆེན་ལྷ་ཚོགས་ཐུགས་དམ་དབྱིངས་ནས་བསྐུལ༔ རིག་འཛིན་སྒྲུབ་པའི་ཕྱི་ནང་འགལ་རྐྱེན་སོལ༔ ཤ་ཁྲག་དམར་གྱི་གཏོར་མ་འདི་བཞེས་ལ༔ མ་རུངས་བྱད་ཟོར་བཟློག་པའི་ཕྲིན་ལས་མཛོད༔ ཨོཾ་ཧེ་རུ་ཀ་ཀྲོ་ཏི་ཤྲཱི་ཙཎྜ་ཨ་ཨི་དཾ་བྷ་ལིངྟ་ཁ་ཁ་ཁཱ་ཧི༔ བརྒྱད་པ་ཆད་མདོ་གཏོང་བ་ནི།
ཧཱུྃ༔ འོག་མིན་གནས་དང་མེ་རི་འབར་བ་ནས༔ ལྷ་སྲིན་སྡེ་དཔོན་དྲེགས་སྡེས་ཁས་བླངས་བཞིན༔ གཏོར་མ་བཞེས་ལ་གསང་སྔགས་བསྟན་པ་སྐྱོངས༔ མ་རུངས་དགྲ་བགེགས་ཐལ་བ་རྡུལ་དུ་རློག༔ ཨོཾ་ཀྲོ་ཏ་ཀྲོ་ཏི་ཧེ་རུ་ཀ་ལ་ཡཀྴ་ཡ་ཨི་དཾ་བྷ་ལིངྟ་ཁ་ཁ་ཁཱ་ཧི༔ དགུ་པ་བརྟན་མ་སྐྱོང་བ་ནི། ཧཱུྃ༔ བོད་ཁམས་སྐྱོང་མཛད་བརྟན་མ་སྐྱོང་བའི་ཚོགས༔ ལྷབ་ལྷུབ་རྒྱན་སྤྲས་གར་སྒྱུར་གཏོར་མ་ལོངས༔
འཛམ་གླིང་འདི་རུ་བདག་གནས་ཡུལ་གྲུའི་ཚོགས༔ ཚེ་ཆོས་ཟས་ནོར་ལོངས་སྤྱོད་བཀྲ་ཤིས་སྤེལ༔ ཨོྃ་མ་མ་ཏིང་ཏིང་རཀྨོ་རཀྴ་ཨི་དཾ་བྷ་ལིངྟ་ཁ་ཁ་ཁཱ་ཧི༔ བཅུ་པ་རྟ་བྲོ་བརྡུང་བ་ནི། ཧཱུྃ༔ དཔལ་ཆེན་ཁྲག་འཐུང་ཧེ་རུ་ཀས༔ དམ་སྲི་བསྒྲལ་ནས་གཏོར་བྲོ་རྡུང་༔ ཆེམ་ཆེམ་དགྲ་བོའི་མགོ་ནས་རྡུང་༔ མནན་མནན་ནམ་ཡང་མ་ལྡང་ཞིག༔ ཨོཾ་ཧཱུྃ་ཏྲཱྃ་བྷྲཱུྃ་ཙཀྲ་ཡ་དགྲ་བོ་ནན༔
གསུམ་པ་རྗེས་ཀྱི་རིམ་པ་ལ་བདུན། དང་པོ་དངོས་གྲུབ་བླང་བ་ནི། ཧཱུྃ༔ ཡང་གསང་སྙིང་པོ་བླ་མེད་ཧེ་རུ་ཀཿ གསང་བདག་གཏུམ་པོའི་སྐུ་གསུང་ཐུགས་ཡོན་གྱིས༔ དེང་འདིར་སྐལ་ལྡན་བདག་ལ་དབང་བསྐུར་སྩོལ༔ མཆོག་ཐུན་དངོས་གྲུབ་འདོད་རྒུ་ཐོབ་གྱུར་ཅིག༔ ཨོཾ་ཀཱ་ཡ་ཝཱཀྐ་ཙིཏྟ་གྷུ་ཡ་གུ་ཧྱ་སིདྡྷི་ཨ་བྷི་ཥིཉྩ་ཧཱུྃ༔ ཞེས་དབང་བླང༌། གཉིས་པ་མཆོད་པ་ནི།
ཧཱུྃ། ཕྱི་མཆོད་སྣ་ཚོགས་མཛེས་པའི་སྤྱན་གཟིགས་དང་༔ ནང་མཆོད་སྨན་གཏོར་རཀྟ་གསང་མཆོད་དང་༔ སྦྱོར་སྒྲོལ་ཚོགས་མཆོད་མཐུན་པའི་ཡོ་བྱད་ཚོགས༔ གསང་བདག་གཏུམ་ཆེན་ཌཱ་ཀིའི་ཚོགས་ལ་འབུལ། ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་ཨཿཧཱུྃ༔ སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཁཱ་ཧི། གསུམ་པ་བསྟོད་པ་ནི། ཧཱུྃ༔
གཏུམ་ཆེན་ཁྲོ་རྒྱལ་གསང་བདག་ཧེ་རུ་ཀཿ ལྷ་སྲིན་དྲེགས་པ་འདུལ་བའི་མཐུ་སྟོབས་ཅན༔ མ་རུངས་གདུག་པའི་ཚོགས་རྣམས་ཚར་གཅོད་པ༔ ཐུགས་མཆོག་ཁྲོ་རྒྱལ་སྐུ་ལ་ཕྱག་འཚལ་བསྟོད༔ བཞི་པ་ནོངས་བཤགས་ནི། ཧཱུྃ༔ བླ་མེད་ཐེག་ཆེན་རྒྱུད་སྡེའི་སྒོར་ཞུགས་ནས༔ རྩ་བ་ཡན་ལག་ཕྱག་རྒྱ་ཏིང་འཛིན་སོགས། ཁས་བླངས་དམ་ཚིག་ཉམས་འགལ་ཅི་མཆིས་པ། མཐོལ་བཤགས་བཟོད་གསོལ་ཚངས་པའི་དངོས་གྲུབ་སྩོལ༔
ཅེས་ཡི་གེ་བརྒྱ་པས་ལྷག་ཆད་བཀང༌། བརྟན་བཞུགས་སྤྱི་ལྟར་བྱ། ལྔ་པ་དཀྱིལ་འཁོར་བསྡུ་ལྡང་ནི། ཧཱུྃ༔ ཡང་དག་ཡེ་ཤེས་དཀྱིལ་འཁོར་ལྷ་ཡི་ཚོགས༔ སྐྱེ་མེད་ངོ་བོ་རང་བྱུང་སྟོང་པའི་དབྱིངས༔ མ་སྐྱེས་ལྷུན་གྲུབ་ཆོས་དབྱིངས་མཁའ་ལ་ཐིམ༔ སྣོད་བཅུད་གཟུགས་སྣང་སྒྱུ་མའི་ངོ་བོར་ལྡང་༔ ཨ་ཨ་ཨ་ཨཱཿ དྲུག་པ་བསྔོ་སྨོན་ནི།
ཧྲཱིཿ བདག་གི་བསྙེན་སྒྲུབ་དུས་གསུམ་དགེ་བའི་ཚོགས༔ མཁའ་ཁྱབ་འགྲོ་བ་རྣམས་ཀྱི་དོན་དུ་བསྔོ༔ ཀུན་ཀྱང་ས་བཅུ་ལམ་ལྔ་མཐར་ཕྱིན་ནས༔ གདོད་མའི་མགོན་པོའི་གོ་འཕང་མྱུར་ཐོབ་ཤོག ། བདུན་པ་བཀྲ་ཤིས་ནི། ཧྲཱིཿ ཐུགས་རྗེའི་གཏེར་ཆེན་འཁོར་འདས་ཟིལ་གནོན་ལྷ། ། ཡི་དམ་དཔའ་བོ་མཁའ་འགྲོའི་ཚོགས་བཅས་ཀྱིས། དེང་འདིར་མི་མཐུན་རྒུད་པ་ཀུན་ཞི་ཞིང་༔
རྟག་ཏུ་དཔལ་གནས་ཉིན་མཚན་བཀྲ་ཤིས་ཤོག༔ སྨོན་ལམ་སོགས་སྤྱི་ལྟར་བྱའོ། ཞེས་པ་འདིའང་ཐུགས་རྗེ་ཆེན་པོ་འཁོར་འདས་ཟིལ་གནོན་གྱི་ཆོས་སྡེ་ཆེན་པོ་ལས་ཡན་ལག་ལེ་ཚན་དྲུག་གི་ནང་གསེས་ཕྱག་ན་རྡོ་རྗེ་ཕ་རོལ་འཇོམས་བྱེད་ཀྱི་སྒྲུབ་ཐབས་ཆོག་ཁྲིགས་ལོག་འདྲེན་ཀླད་འགེམས་གནམ་ལྕགས་ཐོག་ཆར་ཞེས་བྱ་བ་འདིའང་གཏེར་གཞུང་རྩ་བ་སོར་བཞག་ལ་སྔོན་རྗེས་རྣམས་གཞུང་ཆེན་མོ་ལས་བླངས་ཤིང་ཁ་འགེངས་དགོས་པ་ཅུང་ཟད་རང་ལུགས་དཔལ་ཆེན་དྲེག་པ་ཟིལ་གནོན་ནས་ཁ་བཀང་སྟེ་བལྟས་ཆོག་ཏུ་བཀོད་པ་འདི་ཡང་ཚེ་རབས་དུ་མར་རིག་འཛིན་གནམ་ལྕགས་རྡོ་རྗེའི་བསྟན་ཞབས་སུ་སྐྱེས་ཤིང་མི་འཕྲོག་པའི་དད་པ་དང་ལྡན་པ་ལུང་ཟིན་ཨཱརྻ་དྷྭ་ཛའི་སྐྱེས་མཐར་འབོད་པའི་ཀུ་སུ་ལུ་གསང་སྔགས་བསྟན་འཛིན་ནམ་ཁྱབ་བདག་འཁོར་ལོའི་མགོན་པོ་མཁྱེན་བརྩེ་རྡོ་རྗེ་འཆང་གིས་ཞལ་སྔ་ནས་བདུད་འདུལ་ཕྲིན་ལས་རོལ་པ་རྩལ་ཞེས་མིང་གི་ཅོད་པན་སྤྱི་བོའི་རྒྱན་དུ་བསྩལ་ཞིང་ཟབ་གཏེར་རིང་ལུགས་འདི་ཉིད་འཆི་ཁའི་སྲོག་མཐུད་ཀྱི་བྱེད་པོ་ཁྱོད་ལ་བབ་པས་ཅེས་ཀྱང་མི་ནུབ་རྒྱུན་འཛིན་དང་ཉམས་པ་སླར་གསོའི་ཐབས་ལ་འབད་དགོས་ཞེས་རྡོ་རྗེའི་བཀའ་སྩལ་འགོམ་པར་མ་ནུས་ཤིང་བསྟན་པར་སྲི་ཞུ་དམིགས་པས་ཟབ་གཏེར་དཔེ་རྒྱུན་གང་བཞུགས་དཔེ་སྐྲུན་དང་འབྲེལ་འདིར་ཐུགས་རྗེ་ཆེན་པོའི་ཡན་ལག་ཆོས་སྡེ་རྣམས་ཅུང་ཟད་ཆོག་ཁྲིགས་སུ་གདབ་པ་འདིས་ཀྱང་དཔལ་ལྡན་བླ་མའི་ཐུགས་དགོངས་ཟག་མེད་ཀྱི་དབྱིངས་སུ་རྫོགས་པ་དང༌། བསྟན་པ་དར་རྒྱས་ཡུན་དུ་གནས་པའི་རྒྱུར་གྱུར་ཅིག ། ཅེས་རབ་བྱུང་བཅུ་བདུན་པའི་ཆུ་རྟ་ལོར་ཧོར་ཟླ་གསུམ་པའི་ཚེས་༡༠མ་ཧཱ་གུ་རུའི་ཨོ་རྒྱན་རྒྱལ་ཁམས་སུ་བཀའ་འདུས་ཆོས་ཀྱི་རྒྱ་མཚོའི་ཆོས་འཁོར་བསྐོར་བའི་དུས་ཚེས་ཁྱད་པར་ཅན་གྱི་སྔ་སྣུར་དུ་གྲུབ་པར་བགྱིས་པའི་ཡི་གེས་རིས་སུ་འདུ་བྱེད་པོའང་རང་སློབ་ཨོ་རྒྱན་གསང་སྔགས་དང་ཞུས་དག་པ་རི་བླ་ཀརྨའི་མིང་གིས་བགྱིས་པ་དགེ་ལེགས་འཕེལ།། །། ཐུགས་རྗེ་ཆེན་པོ་འཁོར་འདས་ཟིལ་གནོན་གྱི་རྒྱུན་ཁྱེར་སྙིང་པོ་དྲིལ་བ་བཞུགས་སོ།། ཐུགས་རྗེ་ཆེན་པོའི་ལྷ་ལ་འདུད། དེ་ལྟར་རྒྱུན་གྱི་རྣལ་འབྱོར་ཉམས་སུ་ལེན་པ་ལ་སྦྱོར་དངོས་རྗེས་གསུམ་ལས། དང་པོ་སྦྱོར་བ་སྔོན་འགྲོ་ནི། དང་པོ་སྐྱབས་སུ་འགྲོ་བ་ནི།
ན་མོ༔ ཀུན་གཞི་རང་རིག་སངས་རྒྱས་བསྐྱེད་པའི་ཡབ༔ གསལ་སྟོང་མ་འགགས་དམ་ཆོས་འབྱུང་བའི་ཡུམ༔ སྐྱེ་འགག་གཉིས་མེད་དགེ་འདུན་རྒྱ་མཚོའི་དཔལ༔ རྩ་བ་མཆོག་གསུམ་དེ་བཞིན་སྐྱབས་སུ་མཆི༔ གཉིས་པ་སེམས་བསྐྱེད་པ་ནི། ཧོཿ སྣང་སྲིད་ཡེ་ནས་ཟང་ཐལ་གཞལ་ཡས་ཁང་༔ སྣོད་བཅུད་རང་རྩལ་རིག་པའི་དཀྱིལ་འཁོར་ལྷ༔ འཛིན་མེད་མ་བཅོས་ལྷུན་གྲུབ་དེ་བཞིན་ངང་༔
བརྡ་དོན་བརྟེན་ཕྱིར་གནས་ལུགས་སེམས་བསྐྱེད་དོ༔ གསུམ་པ་ཡན་ལག་བདུན་པ་འབུལ་བ་ནི། ན་མོ༔ ཆོས་དབྱིངས་ཁྱབ་བརྡལ་ཀློང་ཡངས་ཕོ་བྲང་ནས༔ མ་འགགས་ལོངས་སྤྱོད་རྫོགས་སྐུའི་དཀྱིལ་འཁོར་ལྷ༔ འགྲོ་དོན་ཡིད་སྣང་སྤྲུལ་སྐུའི་གནས་འདིར་གཤེགས༔ གང་འདུལ་དེར་སྟོན་འགྲོ་མགོན་དཔལ་དུ་བཞུགས༔ རབ་གུས་དྭང་བས་ཡིད་ཀྱིས་ཕྱག་འཚལ་ལོ༔ དུག་ལྔ་རྣམ་དག་ཡེ་ཤེས་ངང་དུ་མཆོད༔ དུག་གསུམ་བག་ཆགས་སྡིག་སྒྲིབ་མཐོལ་ལོ་བཤགས༔
རྩེ་གཅིག་འདུན་པའི་དམ་བཅས་རབ་ཏུ་བསྟོད༔ མཐའ་ཡས་སྲིད་མཚོ་བསྒྲལ་ཕྱིར་དགེ་བ་བསྔོ༔ མ་ལུས་འགྲོ་ཀུན་བྱང་ཆུབ་ལམ་འགོད་ཤོག༔ གཉིས་པ་དངོས་གཞི་ལ་སྐུ་ཕྱག་རྒྱ་བསྐྱེད་པའི་རིམ་པ་ལ་གསུམ་ལས། དང་པོ་ཏིང་ངེ་འཛིན་གསུམ་གྱི་ཁོག་ཕུབ་པ་ལ། དང་པོ་དེ་བཞིན་ཉིད་ཀྱི་ཏིང་ངེ་འཛིན་ནི། ཨེ་ཧོཿ ཡེ་ནས་ཀ་དག་མཐའ་དབུས་བྲལ༔ ཟང་ཐལ་དམིགས་མེད་རྒྱ་ཡན་པ༔ རང་བཞིན་ལྷུན་གྲུབ་ངང་གིས་གནས༔
ཨོཾ་དྷརྨ་ཛྙཱ་ན་སཾ་བྷ་ཏྲཱྃ་ཧྲཱིཿཨཱཿ གཉིས་པ་ཀུན་སྣང་གི་ཏིང་ངེ་འཛིན་ནི། ཧོཿ རང་བྱུང་རོལ་རྩལ་སྣ་ཚོགས་ཤར༔ ཀུན་ཏུ་རྟོག་བཅས་རྟོག་མེད་ཀྱི༔ དྲན་རིག་སྟོང་གསལ་འགག་མེད་འཕྲོ༔ ཨོཾ་བཛྲ་ཨཱཏྨ་ཀོ྅་ཧཾ་དྷརྨ༔ གསུམ་པ་རྒྱུ་ཡི་ཏིང་འཛིན་ནི། ཧོཿ རང་བཞིན་ལྷུན་གྲུབ་ངང་ཉིད་ལས༔
མ་བཅོས་སྤྲོས་བྲལ་རྒྱུ་ཡི་ཧཱུྃ༔ ཀུན་གཞི་ཁྱབ་བརྡལ་དབྱིངས་ལ་ཤར༔ ཨོཾ་བྷྲཱུྃ་བཛྲ་ས་མ་ཏི་བཾ་དྷརྨ་ཧྲཱིཿཨཱཿ ཨེ་ས་ར་ཎ༔ ཡྃ་ཧ་ར་ཎ༔ རྃ་ཙཀྲ་ཎ༔ ཁྃ་ཧ་ར་ཎ༔ སུྃ་ཏིཥྛ་ཎ༔ ཀེཾ་སྭ་བྷཱ་ཎ༔ བྷྲཱུྃ་ཨཱཏྨ་ཎ༔
མ་སཱུརྻ་ཎ༔ ཨ་ཙནྡྲ་ཎ༔ པྃ་པདྨ་ཎ༔ བཛྲ་ས་མ་ཡ་ཏིཥྛ་ཧོཿ བཞི་པ་རྟེན་དང་བརྟེན་པར་བསྐྱེད་པ་ནི། ཧྲཱིཿ རྡོ་རྗེ་བྷྲཱུྃ་གྱུར་གཞལ་ཡས་མཚན་ཉིད་རྫོགས༔ ཨོཾ་བྷྲཱུྃ་བྷྲཱུྃ་སྭཱ་ཧཱ༔ ཧོཿ སྣ་ཚོགས་ལྔ་ལྡན་ཁྲི་འཕང་སྟེང་༔
མ་བཅོས་ལོངས་སྐུ་ཐབས་ཀྱི་མདོག༔ མཉམ་བཞག་ཤེལ་ཕྲེང་པད་དཀར་འཛིན༔ ཤེས་རབ་རྡོ་རྗེ་པདྨ་འཁྱུད༔ ཟུང་འཇུག་ངང་ལ་ཕྱེད་སྐྱིལ་གསལ༔ ཅོད་པན་དམར་སེར་མཉམ་བཞག་ཅན༔ ཧོཿ ཚོགས་བརྒྱད་རྣམ་ཤེས་གནས་དག་པས༔ མཐིང་སེར་དམར་ལྗང་ཚད་མེད་བཞི༔ ལོངས་སྐུ་གར་སྟབས་རྒྱན་ལྡན་མཛེས༔ ཤེལ་ཕྲེང་པད་དཀར་ཕྱག་རྒྱ་བཞི༔
འབྱུང་བཞི་རྡོ་རྗེ་དུང་དམར་འཁྱུད༔ རིགས་བཞི་ཚད་མེད་སྒོ་སྐྱོང་མ༔ མ་བཅོས་གདོད་ནས་དེ་ལྟར་གསལ༔ གཉིས་པ་གསུང་བཟླས་པ་སྔགས་ཀྱི་རྣལ་འབྱོར་ནི། ལྷུན་གྲུབ་རང་ཤར་ལྷ་ཚོགས་གཙོ་འཁོར་གྱི༔ ཐུགས་ཀར་ཧྲཱིཿདང་ཏཱཾ་ཡིག་གསལ་བའི་མཐར༔ སྔགས་ཕྲེང་ཟེར་ཐག་ལུ་གུ་རྒྱུད་སྦྲེལ་ལྟར༔ གཡས་གཡོན་འཁོར་བས་ཕྱི་ནང་སྡིག་སྒྲིབ་དག༔ ལུས་ཀུན་ཁྱབ་པས་མཆོག་ཐུན་དངོས་གྲུུབ་ཐོབ༔ སླར་འཕྲོས་ཕྱོགས་བཅུའི་སངས་རྒྱས་བྱང་སེམས་མཆོད༔
ཚུར་འདུས་ལྷ་མིའི་གཟི་བརྗིད་བདག་ལ་ཐིམ༔ འཇའ་ལུས་དཔལ་འབར་རྡོ་རྗེའི་སྐུ་རུ་གྱུར༔ སྙིང་པོ་ནི། ཨོཾ་མ་ཎི་པདྨེ་ཧཱུྃ་ཧྲཱིཿ ཡེང་མེད་ཆུ་བོའི་རྒྱུན་ལྟར་ཅི་ནུས་བཟླས། གསུམ་པ་ཐུགས་འོད་གསལ་དེ་ཁོ་ན་ཉིད་ཀྱི་རྣལ་འབྱོར་ནི། ཧཱུྃ༔ སྣང་སྟོང་འཇའ་ཚོན་ཆུ་ཟླའི་དཀྱིལ་འཁོར་ལྟར༔ མི་དམིགས་ལྷ་ཚོགས་དབྱིངས་རིག་ཀློང་ལ་ཐིམ༔ མཉམ་བཞག་ཆོས་སྐུའི་ལྟ་བ་དང་མ་བྲལ་བར་ཅི་ནུས་སུ་རང་ངོ་བསྐྱང༌།
རྗེས་ཐོབ་སྒྱུ་མ་ལྟ་བུས་ངང་སླར་ལྡང་ནས། དྲན་རིག་ཆོས་སྐུའི་རྒྱལ་ས་ཟིན་གྱུར་ནས༔ མ་བཅོས་སྤྲོས་བྲལ་ངང་ལ་ཨཱ་རུ་ལྡང་༔ ཨ་ཨ་ཨཱཿ སྤྱོད་ལམ་སྒྱུ་མ་ལྟ་བུས་ལམ་ཁྱེར་ལ་སློབ། གསུམ་པ་རྗེས་ཀྱི་བྱ་བ་ལ་བསྔོ་སྨོན་གྱི་རྒྱས་གདབ་པ་ནི། ཧྲཱིཿ བདག་གི་བསྙེན་སྒྲུབ་དུས་གསུམ་དགེ་བའི་ཚོགས༔ མཁའ་ཁྱབ་འགྲོ་བ་རྣམས་ཀྱི་དོན་དུ་བསྔོ༔ ཀུན་ཀྱང་ས་བཅུ་ལམ་ལྔ་མཐར་ཕྱིན་ནས༔
གདོད་མའི་མགོན་པོའི་གོ་འཕང་མྱུར་ཐོབ་ཤོག ། ཞེས་རྒྱུན་ཁྱེར་ཉམས་སུ་ལེན་བདེ་འདི་ལྟར་དགོས་ཞེས་རང་སློབ་ཨཽ་ཌཱི་མིང་ནས་ཆེད་བསྐུལ་ངོར་གཏེར་གཞུང་ཁོ་ན་བཅོས་བསླད་མེད་པར་གུ་ཧྱས་བསྡེབས་ཏེ་སྦྱར་བ་དགེའོ།། ༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈༈།༈ ཐུགས་རྗེ་ཆེན་པོ་འཁོར་འདས་ཟིལ་གནོན་ལས། བསྙེན་སྒྲུབ་ཀྱི་ཆོ་ག་ཡན་ལག་དང་བཅས་པ་དཀྱུས་གཅིག་ཏུ་བཀོད་པ་ལམ་བཟང་གསལ་སྣང་ཞེས་བྱ་བ་བཞུགས་སོ། བླ་མ་དང་ཐུགས་རྗེའི་གཏེར་ཆེན་འཕགས་པ་སྤྱན་རས་གཟིགས་གཉིས་སུ་མེད་པ་ལ་ཕྱག་འཚལ་ལོ། དེ་ཡང་ཐུགས་རྗེ་ཆེན་པོ་འཁོར་འདས་ཟིལ་གནོན་གྱི། བསྙེན་སྒྲུབ་ཀྱི་ཆོ་ག་ཡན་ལག་དང་བཅས་པ་དཀྱུས་གཅིག་ཏུ་བཀོད་པ་ལ་བཞི། རང་དོན་བསྙེན་སྒྲུབ་ཀྱི་ཆོ་ག་ཕྲིན་ལས་ཀྱི་བྱང་བུ་དང༌། བདག་ཉིད་དཀྱིལ་འཁོར་ལ་འཇུག་པ་དང༌། གཞན་དོན་གནས་ལུང་གི་ཆོ་ག །
གཉིས་ཀའི་དོན་དུ་མཐའ་བསྡུས་ཚོགས་ཀྱི་མཆོད་པའོ། དང་པོ་ལའང་སྦྱོར་དངོས་རྗེས་གསུམ་ལས། དང་པོ་སྦྱོར་བ་ལ། གཞུང་ལས། འཕགས་མཆོག་བྱང་ཆུབ་སེམས་དཔའ་ཡི༔ ཞབས་ཀྱིས་བཅགས་ཤིང་དབེན་པའི་ཡུལ༔ ཡིད་འོང་དཔག་བསམ་ལྗོན་པའི་ཚལ༔ གཡའ་གངས་སམ་ནི་རི་ཡི་སུལ༔ ཡང་ན་ས་གཞི་པདྨའི་མཐིལ༔ འདབ་བརྒྱད་རྒྱས་པ་ལྟ་བུའི་ས༔
གནམ་ཡང་འཁོར་ལོ་རྩིབས་བརྒྱད་དབྱིབས༔ ཤིན་ཏུ་ཡིད་འོང་ལྷ་ཡི་གནས༔ རྣམ་རྒྱལ་ཁང་བཟང་ལྟ་ན་སྡུག༔ ལེགས་བཀོད་མཛེས་པའི་དབུས་ཤེད་དུ༔ རྣམ་གཡེང་བག་མེད་རབ་གཞོམ་ནས༔ མཐུན་པའི་རྫས་དང་ཆ་རྐྱེན་བསགས༔ དཀར་ཞིང་འཇམ་པའི་ས་དག་ལ༔ དཀྱིལ་འཁོར་བཅག་ཅིང་ཐིག་གདབ་བོ༔ ཚོན་དང་ལྷ་མདོག་ཚོམ་བུར་བསྒྱུར༔ སྐུ་རྟེན་བཀྲམ་ཞིང་མཆོད་རྫས་བཤམ༔
ཞེས་གསུངས་པ་བཞིན། འཕགས་པའི་ཞབས་ཀྱིས་བཅགས་ཤིང་བྱིན་གྱིས་བརླབས་པའི་དབེན་པའི་གནས་ཡིད་དུ་འོང་བར་དཀྱིལ་འཁོར་ཁེབ་ལྡན་སྟེང་ཐུགས་རྗེ་ཆེན་པོའི་སྐུ་རྟེན་བཀྲམ་པའི་མདུན་དབུས་སུ་བླ་གཏོར་གདན་ཟླུམ་པོ་སུམ་བརྩེགས་ཁར་ཕྱོགས་བཞིར་རང་འདྲའི་འཁོར་བཞི་དང་བཅས་པ་གཞན་ཡང་གཡས་གཡོན་དུ་ཆད་བརྟན་འབུལ་གཏོར་སྨན་རཀ་རིག་འཛིན་སྲོག་སྒྲུབ་སོགས་བཤམ་པའི་མདུན་ཞི་བའི་ཉེར་སྤྱོད། མཆོད་རྫས་རྒྱན་རྫས་ཚོགས་ཀྱི་ཡོ་བྱད་རྣམས་འདུ་བྱ་ལ། བདེ་བའི་གདན་ལ་འཁོད་ནས། རང་མདུན་དུ་ལས་བུམ་ཌཱ་དྲིལ་འཐོར་ནས་ནང་མཆོད་སོགས་དགོས་པའི་ཆས་རྣམས་ཚགས་སུ་ཚུད་པར་བྱའོ། ཐོག་མར་སྔོན་འགྲོ་སྐྱབས་ཡུལ་བརྒྱུད་པའི་གསོལ་འདེབས་ནི། ན་མོཿ མདུན་གྱི་ནམ་མཁར་སེང་ཁྲི་པད་ཟླའི་གདན༔ ཆོས་སྐུ་སྣང་མཐའ་མཉམ་བཞག་སྐྱིལ་ཀྲུང་ཅན༔ དམར་གསལ་གཟི་བརྗིད་མདངས་ལྡན་ལྷམ་མེ་བ༔
འཇའ་ལུས་མི་ཤིགས་རྡོ་རྗེའི་སྐུ་རུ་བསྒོམ༔ གཡས་སུ་པདྨ་ཉི་ཟླའི་ཁྲི་སྟེང་དུ༔ ཐུགས་རྗེ་ཆེན་པོ་དཀར་གསལ་ཤེལ་གྱི་མདོག༔ ཕྱག་གཉིས་མཉམ་བཞག་ཤེལ་ཕྲེང་པད་དཀར་འཛིན༔ སྣ་ཚོགས་རྒྱན་ལྡན་ལོངས་སྤྱོད་རྫོགས་སྐུར་བསྒོམ༔ གཡོན་དུ་པདྨ་ཉི་ཟླའི་ཁྲི་སྟེང་དུ༔ གུ་རུ་པདྨ་ཧེ་རུ་ཀ་པའི་ཆས༔ རྡོ་རྗེ་བྷནྡྷ་ཁ་ཊྭཱཾ་ཉི་ཟེར་འཛིན༔ གཡས་བརྐྱང་གཡོན་བསྐུམ་རོལ་པའི་སྟབས་སུ་བཞུགས༔ རྒྱབ་ཏུ་ཉི་ཟླ་པདྨའི་ཁྲི་སྟེང་དུ༔
ཡེ་ཤེས་མཚོ་རྒྱལ་དཀར་མོ་ཡུམ་ཆེན་ཚུལ༔ སྣ་ཚོགས་རྒྱན་ལྡན་རལ་གྲི་གླེགས་བམ་འཛིན༔ འཛུམ་མདངས་ཕྱེད་སྐྱིལ་དགྱེས་པའི་ཚུལ་གྱིས་བཞུགས༔ མདུན་དུ་པདྨ་ཉི་ཟླ་བམ་རོའི་སྟེང་༔ དབང་ཆེན་རྟ་མགྲིན་མཐིང་ནག་བེར་ཆེན་གསོལ༔ རལ་གྲི་ལྕགས་ཀྱུ་འཛིན་ཅིང་དོར་སྟབས་བཞུགས༔ རྩ་གསུམ་སྐྱབས་ཡུལ་ལྔ་ལྡན་ལྷ་ཚོགས་ལ༔ སངས་རྒྱས་ཆོས་དང་དགེ་འདུན་རྒྱ་མཚོས་བསྐོར༔ མ་སྐྱེས་འཇའ་ཚོན་གསལ་སྟོང་སྐུ་རུ་བསྒོམ༔ ན་མོ༔
ཆོས་དབྱིངས་ལྷུན་གྱིས་གྲུབ་པའི་ཞིང་ཁམས་ནས༔ དུག་ལྔ་བག་ཆགས་བརྫིས་པའི་གདན་སྟེང་དུ༔ སྣང་མཐའ་འོད་དཔག་མེད་ལ་གསོལ་བ་འདེབས༔ གནས་ལུགས་མཐའ་རུ་ཕྱིན་པར་བྱིན་གྱིས་རློབས༔ མཁའ་དབྱིངས་རྣམ་དག་རང་བྱུང་ཞིང་ཁམས་ནས༔ བདག་འཛིན་རྣམ་རྟོག་བརྫིས་པའི་གདན་སྟེང་དུ༔ ལོངས་སྐུ་སྤྱན་རས་གཟིགས་ལ་གསོལ་བ་འདེབས༔ འཇའ་ལུས་ཆོས་སྐུར་འགྲུབ་པར་བྱིན་གྱིས་རློབས༔ ལྷོ་ནུབ་རྔ་ཡབ་དཔལ་རིའི་ཞིང་ཁམས་ནས༔ མ་དད་འཁྲུལ་སྣང་བརྫིས་པའི་གདན་སྟེང་དུ༔
པད་འབྱུང་རིག་འཛིན་སྐུ་ལ་གསོལ་བ་འདེབས༔ འཆི་མེད་རིག་འཛིན་འགྲུབ་པར་བྱིན་གྱིས་རློབས༔ ཟབ་སྤྱོད་བདེ་ཆེན་དྲྭ་བའི་ཞིང་ཁམས་ནས༔ མཚན་འཛིན་ཕུང་པོ་བརྫིས་པའི་གདན་སྟེང་དུ༔ ཡེ་ཤེས་མཚོ་རྒྱལ་སྐུ་ལ་གསོལ་བ་འདེབས༔ རྩ་རླུང་བདེ་དྲོད་འབར་བར་བྱིན་གྱིས་རློབས༔ གཏུམ་དྲག་མེ་རི་འབར་བའི་ཞིང་ཁམས་ནས༔ རྟ་མཆོག་དབང་ཆེན་སྐུ་ལ་གསོལ་བ་འདེབས༔ བདུད་བཞིའི་བར་ཆད་སྒྲོལ་བར་བྱིན་གྱིས་རློབས༔ གནས་མཆོག་པདྨ་ཤེལ་གྱི་སྒྲུབ་ཕུག་ནས༔
དམ་ཆོས་ཟིལ་གནོན་རྒྱུད་ལ་གསོལ་བ་འདེབས༔ སྙན་བརྒྱུད་མཐའ་རུ་ཕྱིན་པར་བྱིན་གྱིས་རློབས༔ ཟབ་རྒྱ་གཉེར་གཏད་དྲག་པོའི་ཕོ་བྲང་ནས༔ བཀའ་སྐྱོང་གཟའ་མཆོག་རྒྱལ་པོར་གསོལ་བ་འདེབས༔ བསྟན་པའི་བྱ་ར་འགྲུབ་པར་བྱིན་གྱིས་རློབས༔ ཡེ་ཤེས་བདེ་ཆེན་འཁོར་ལོའི་ཕོ་བྲང་ནས༔ དཀྱིལ་འཁོར་ཡོངས་རྫོགས་སྐུ་ལ་གསོལ་བ་འདེབས༔ འབྲེལ་ཚད་དོན་དང་ལྡན་པར་བྱིན་གྱིས་རློབས༔ གདུང་བས་རྩེ་གཅིག་གསོལ་བ་བཏབ་པའི་མཐུས༔ མ་གྱུར་ཕ་མ་རིགས་དྲུག་སེམས་ཅན་རྣམས༔
རྣམ་མཁྱེན་རྫོགས་པའི་སངས་རྒྱས་མྱུར་ཐོབ་ཤོག༔
ཅེས་དབྱངས་སྙན་པོས་གསོལ་བ་བཏབ། གཉིས་པ་དངོས་གཞི་ལའང་གསུམ་ལས། དང་པོ་སྔོན་འགྲོ་ལའང་བཅུ། ཐོག་མར་སྐྱབས་སུ་འགྲོ་བ་ལ། ཚོགས་ཞིང་གསལ་གདབ་པ་ནི། རང་གི་སྙིང་གའི་འོད་ཟེར་གྱིས་བསྐུལ་བའི་བླ་མ་ཐུགས་རྗེ་ཆེན་པོའི་ལྷ་ཚོགས་ཕྱོགས་དུས་རྒྱལ་བ་སྲས་དང་བཅས་པ་བཛྲ་ས་མཱ་ཛཿ ན་མོ༔ ཀུན་གཞི་རང་རིག་སངས་རྒྱས་བསྐྱེད་པའི་ཡབ༔ གསལ་སྟོང་མ་འགགས་དམ་ཆོས་འབྱུང་བའི་ཡུམ༔
སྐྱེ་འགག་གཉིས་མེད་དགེ་འདུན་རྒྱ་མཚོའི་དཔལ༔ རྩ་བ་མཆོག་གསུམ་དེ་བཞིན་སྐྱབས་སུ་མཆི༔ གཉིས་པ་སེམས་བསྐྱེད་པ་ནི། ཧོཿ སྣང་སྲིད་ཡེ་ནས་ཟང་ཐལ་གཞལ་ཡས་ཁང་༔ སྣོད་བཅུད་རང་རྩལ་རིག་པའི་དཀྱིལ་འཁོར་ལྷ༔ འཛིན་མེད་མ་བཅོས་ལྷུན་གྲུབ་དེ་བཞིན་ངང་༔ བརྡ་དོན་བརྟེན་ཕྱིར་གནས་ལུགས་སེམས་བསྐྱེད་དོ༔ གསུམ་པ་ཡན་ལག་བདུན་པ་འབུལ་བ་ནི། ན་མོ༔
ཆོས་དབྱིངས་ཁྱབ་བརྡལ་ཀློང་ཡངས་ཕོ་བྲང་ནས༔ མ་འགགས་ལོངས་སྤྱོད་རྫོགས་སྐུའི་དཀྱིལ་འཁོར་ལྷ༔ འགྲོ་དོན་ཡིད་སྣང་སྤྲུལ་སྐུའི་གནས་འདིར་གཤེགས༔ གང་འདུལ་དེར་སྟོན་འགྲོ་མགོན་དཔལ་དུ་བཞུགས༔ རབ་གུས་དྭང་བའི་ཡིད་ཀྱིས་ཕྱག་འཚལ་ལོ༔ དུག་ལྔ་རྣམ་དག་ཡེ་ཤེས་ངང་དུ་མཆོད༔ དུག་གསུམ་བག་ཆགས་སྡིག་སྒྲིབ་མཐོལ་ལོ་བཤགས༔ རྩེ་གཅིག་འདུན་པའི་དམ་བཅས་རབ་ཏུ་བསྟོད༔ མཐའ་ཡས་སྲིད་མཚོ་བསྒྲལ་ཕྱིར་དགེ་བ་བསྔོ༔ མ་ལུས་འགྲོ་ཀུན་བྱང་ཆུབ་ལམ་འགོད་ཤོག༔
མཐར་ཚོགས་ཞིང་བསྡུ་བ་ནི། ཧོཿ སྐྱབས་ཡུལ་མཆོག་གསུམ་བརྒྱུད་པའི་ལྷ་ཚོགས་རྣམས༔ ཐམས་ཅད་འོད་ཞུ་སྣང་མཐའི་སྐུ་ལ་ཐིམ༔ སྣང་མཐའི་གནས་གསུམ་ཡིག་འབྲུ་འོད་དུ་ཞུ༔ རང་ལ་ཟེར་འཕྲོས་སྒོ་གསུམ་བག་ཆགས་དག༔ དབང་བཞི་རྫོགས་ནས་དབྱེར་མེད་ཆུ་ཐིམ་ལྟར༔ སྐུ་གསུམ་ལྷུན་གྲུབ་འབྲས་བུ་མངོན་གྱུར་ཅིག༔ ཅེས་པས་སྐྱབས་ཡུལ་འོད་ཞུ་རང་ལ་ཐིམ་པར་བསམ། བཞི་པ་བགེགས་གཏོར་བསྔོ་བ་ནི།
བགེགས་གཏོར་བྱིན་རློབ་པ་ལ། ཨོཾ་སྭ་བྷཱ་ཝ་ སོགས། སྟོང་པ་ཉིད་དུ་གྱུར། སྟོང་པའི་ངང་ལས་བྷྲཱུྃ་ལས་རིན་པོ་ཆེའི་སྣོད་ཟབ་ཅིང་རྒྱ་ཆེ་བའི་ནང་དུ་ལན་ཆགས་བགེགས་ཀྱི་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པར་གྱུར། ཨོཾ་ཨཱཿཧཱུྃ། ལན་གསུམ། ཧཱུྃ༔ བདག་ཉིད་རྟ་མཆོག་ཁྲོ་རྒྱལ་དབང་ཆེན་གྱི༔ ཐུགས་ཀའི་ཟེར་ལས་ཕོ་ཉ་དཔག་ཡས་འཕྲོས༔ སྟེང་འོག་ཕྱོགས་མཚམས་གནོད་བྱེད་བགེགས་ཀྱི་ཚོགས༔
གཏོར་མ་ལེན་ཕྱིར་གནས་འདིར་མྱུར་དུ་མཆིས༔ ཨོཾ་ཀྲོ་ཏ་ཧཱུྃ་གརྫ་ཡ༔ གནོད་བྱེད་འབྱུང་པོ་ཨངྐུ་ཤ་ཡ་ཛ་ཛཿ དེ་ནས་གཏོར་མ་ཁ་ཕྱིར་བསྒྱུར་ལ། ཧཱུྃ༔ ཉོན་ཅིག་བགེགས་དང་ལོག་འདྲེན་འབྱུང་པོའི་ཚོགས༔ འདོད་ཡོན་གླུད་དང་གཏོར་མ་འདི་ལོངས་ལ༔ སོ་སོ་རང་རང་གནས་སུ་ཕྱིར་དེངས་ཤིག༔ ཅི་སྟེ་མི་འགྲོ་འདི་རུ་འཚེ་བྱེད་ན༔ ཡེ་ཤེས་ཁྲོ་རྒྱལ་ཁྲག་འཐུང་ཐུགས་ཁྲོས་ནས༔
གཟི་བྱིན་སྟོབས་ཀྱིས་དྲག་པོའི་མཚོན་ཆར་འབེབས༔ ཕྱེ་མར་བརླག་ཅིང་རྡུལ་ཕྲན་བཞིན་དུ་གཏོར༔ དེ་བས་མ་འདུག་གཞན་དུ་འགྲོ་བར་གྱིས༔ ཨོཾ་བཛྲ་ཀྲོ་ཏ་ཧྱ་གྷྲྀ་ཝ་ཧཱུྃ་ཕཊ྄ཿ གནོད་བྱེད་འབྱུང་པོ་ཧ་ན་ཧ་ན་ཨུ་ཙ་ཏ་ཡ་ཕཊ྄ཿ ལྔ་པ་སྲུང་འཁོར་བསྒོམ་པ་ནི། ཧཱུྃ༔ དབང་ཆེན་རྟ་མཆོག་རོལ་པའི་ཐུགས་ཀ་ནས༔ མཚོན་ཆ་རྡོ་རྭ་མེ་རིའི་གུར་ཁང་འཕྲོས༔ ཕྲ་མོ་རླུང་ཡང་ཕྱི་ནང་མི་བགྲོད་པའི༔
ཡེ་ཤེས་དྲྭ་མིག་དུམ་བུ་གཅིག་ཏུ་གྱུར༔ ཨོཾ་བཛྲ་ཨཱ་ཡུ་དྷ་ཛྭ་ལ་རཾ་རཀྵ་རཀྵ༔ ཞེས་སྲུང་བའི་གུར་ཁང་བསྒོམ་ཞིང་ཏིང་འཛིན་བརྟན་པའི་ངང་ལ། དྲུག་པ་མཆོད་པ་བྱིན་གྱིས་བརླབ་པ་ནི། རྃ་ཡྃ་ཁྃ༔ ཨོཾ་ཨཱཿཧཱུྃ༔ གིས་སྦྱངས་སྤེལ་བསྒྱུར། ཧཱུྃ༔ སྟོང་པའི་ངང་ལས་ཞིང་ཁམས་འཛིན་མའི་ཁྱོན༔ ཡོངས་སུ་གང་བའི་བརྡ་བསྒྱུར་ལྷ་མོའི་ཚོགས༔
སྣ་ཚོགས་མཆོད་འཛིན་ཡིད་འོང་རིག་མའི་གར༔ ལེགས་པར་བསྒྱུར་ཞིང་མཆོད་སྤྲིན་བདུད་རྩིར་གྱུར༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་བཛྲ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ བདུན་པ་སྨན་རཀ་གཏོར་མ་བྱིན་གྱིས་བརླབ་པ་ནི། ཧཱུྃ༔ བྷནྡྷ་ལྕང་ལོ་ཡངས་པའི་སྣོད་མཆོག་ཏུ༔ གླང་ཆེན་རྟ་མཆོག་ཁྱི་དང་བ་གླང་ཤ༔ མཆོག་ཆེན་མཱཾ་ས་མི་ཡི་ཤ་ལ་སོགས༔ དྲི་ཆུ་དྲི་ཆེན་དམར་ཆེན་བྱང་སེམས་རྣམས༔
དུང་ཁང་རྡོ་རྗེས་བསྲུབས་པས་བདུད་རྩིར་གྱུར༔ ཧཱུྃ༔ དུང་དམར་སྣོད་དུ་རཀྟ་རྦ་ཀློང་ཕྱུར༔ ཞག་གཡོ་ཀྱུ་མོ་ལང་ལིང་རྦ་རླབས་ཕྱུར༔ ཨན་ཛ་མུ་ལ་མུ་ཊ་པདྨ་དང་༔ འབྲི་མོག་རྒྱ་སྐག་རང་བྱུང་འབྱུང་བའི་ཁྲག༔ མཁའ་དབྱིངས་རཀྟ་དམར་ཆེན་བདུད་རྩིར་གྱུར༔ ཧཱུྃ༔ རིན་ཆེན་ལས་གྲུབ་གཏོར་སྣོད་ཡངས་པའི་དབུས༔ དམ་རྫས་བྷ་ལིང་བཤོས་བུ་རི་ལྟར་སྤུངས༔
དབང་པོ་ལྔ་སོགས་དཀར་དམར་རྒྱན་གྱིས་སྤྲས༔ མདངས་ལྡན་བཅུད་མཆོག་རྒྱས་པའི་གཏོར་ཀྱུས་བསྐོར༔ རྨད་བྱུང་གཏོར་མཆོད་བླ་མེད་མཆོད་རྫས་གྱུར༔ ཨོཾ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿཋཿ ཨོཾ་མ་ཧཱ་རཀྟ་ཛྭ་ལ་མཎྜ་ལ་ཧཱུྃ་ཧྲཱིཿཋཿ ཨོཾ་མ་ཧཱ་བ་ལིཾ་ཏ་ཏེ་ཛྭ་བྷ་ལིངྟ་བྷ་ལ་བྷ་ཏེ་གུ་ཧྱ་ས་མ་ཡ་ཧཱུྃ་ཧྲཱིཿཋཿ ཞེས་པས་བདུད་རྩི་དཀྲུག་ཅིང་བདུན་ནམ་གསུམ་གྱིས་སྦྱང༌། བརྒྱད་པ་བྱིན་དབབ་པ་ནི། ཧཱུྃ༔ འོག་མིན་ཆོས་དབྱིངས་ཕོ་བྲང་ནས༔
སྣང་མཐའ་ཡབ་ཡུམ་བྱིན་ཕོབ་ཅིག༔ རི་བོ་ཏཱ་ལའི་ཕོ་བྲང་ནས༔ སྤྱན་གཟིགས་ཡབ་ཡུམ་བྱིན་ཕོབ་ཅིག༔ རྔ་ཡབ་དཔལ་རིའི་ཕོ་བྲང་ནས༔ པད་འབྱུང་ཡབ་ཡུམ་བྱིན་ཕོབ་ཅིག༔ མི་འགྱུར་ལོངས་སྤྱོད་ཕོ་བྲང་ནས༔ ཡི་དམ་ལྷ་ཚོགས་བྱིན་ཕོབ་ཅིག༔ དམ་ཚིག་གསང་བའི་ཕོ་བྲང་ནས༔ མ་སྲིང་མཁའ་འགྲོས་བྱིན་ཕོབ་ཅིག༔ ཐོགས་མེད་ལས་ཀྱི་ཕོ་བྲང་ནས༔
དམ་ཅན་གཏེར་སྲུང་བྱིན་ཕོབ་ཅིག༔ རང་བྱུང་དབྱིངས་ཀྱི་ཕོ་བྲང་ནས༔ དཀྱིལ་འཁོར་ལྷ་ཚོགས་བྱིན་ཕོབ་ཅིག༔ ཧཱུྃ༔ ཐུགས་རྗེ་གཟི་བྱིན་སྤུངས་སེ་སྤུང་༔ ནུས་རྩལ་དབང་བསྐུར་ཤ་ར་ར༔ བཀྲག་མདངས་འཇའ་ཟེར་ཀྱི་ལི་ལི༔ གནས་འདིར་འོད་དཔུང་ཐིབས་སེ་ཐིབ༔ དཀྱིལ་འཁོར་གཟི་བརྗིད་ཏ་ལ་ལ༔ སྒོམ་པའི་ལྷ་ཚོགས་སངས་སེ་སང་༔
མ་བསྒོམས་ཏིང་འཛིན་ལྷུན་གྱིས་གྲུབ༔ དེང་འདིར་སྒྲུབ་པའི་སྐལ་ལྡན་ལ༔ དབང་བསྐུར་བྱིན་ཆེན་མྱུར་དུ་ཕོབ༔ ཨོཾ་བཛྲ་ས་མ་ཡ་ཨ་བེ་ཤ་ཡ་ཕཻཾ་ཕཻཾ༔ ཛཿཧཱུྃ་བཾ་ཧོཿ བཛྲ་ཏིཥྛ་ལྷན༔ དགུ་པ་བརྡ་སྒོ་དབྱེ་ཞིང་བརྡ་ཕྱག་འཚལ་བ་ནི། ཧཱུྃ༔ སྐྱེ་མེད་ཀ་དག་ཞལ་མཇལ་ཕྱིར༔ མ་རིག་རྨོངས་པའི་འཐིབ་སྒོ་བཅད༔
ཟང་ཐལ་རིག་པའི་འཆར་སྒོ་ཕྱེས༔ གསལ་སྟོང་དེ་བཞིན་ཕྱག་འཚལ་ལོ༔ གཉིས་འཛིན་མཉམ་པ་ཉིད་དུ་བཤགས༔ འཁོར་འདས་རོ་གཅིག་ལྟ་བས་མཆོད༔ བླ་མེད་ཡེ་གྲོལ་ཆེན་པོར་བསྟོད༔ ཨོཾ་ན་མོ་པཱུ་རུ་ཤ་ཡ་བཛྲ་ཨ་ཏི་པུ་ཧོ་ཛྙཱ་ན་ཤུདྡྷེ་ཧཱུྃ༔ བཅུ་པ་དམ་བཅའ་བཟུང་བ་ནི། ཧཱུྃ༔ སྟོང་ཉིད་ཏིང་འཛིན་ངང་ཅན་གྱི༔ རང་བཞིན་རྩལ་ལས་ལོངས་སྤྱོད་རྫོགས༔
འཕགས་མཆོག་དཀྱིལ་འཁོར་ལྷ་ཡི་ཚོགས༔ དྲན་རིག་མི་གཏོང་དེ་བཞིན་སྒྲུབ༔ ཨོཾ་བཛྲ་ཙིཏྟ་ས་མ་ཡ་ཧཱུྃ༔ ཞེས་པས་དམ་བཅའ་དྲག་པོ་འཛིན་པར་བྱ། དེ་ནས་དངོས་གཞི་ལ། དང་པོ་དེ་བཞིན་ཉིད་ཀྱི་ཏིང་འཛིན་ནི། ཧཱུྃ༔ ཡེ་ནས་ཀ་དག་མཐའ་དབུས་བྲལ༔ ཟང་ཐལ་དམིགས་མེད་རྒྱ་ཡན་པ༔ རང་བཞིན་ལྷུན་གྲུབ་ངང་གིས་གནས༔
ཐོག་མའི་མགོན་པོས་དེ་ལྟར་སྨྲས༔ ཨོཾ་དྷརྨ་ཛྙཱ་ན་སཾ་བྷ་ཏྲཱྃ་ཧྲཱི་ཨཱཿ གཉིས་པ་ཀུན་སྣང་རོལ་པའི་ཏིང་ངེ་འཛིན་ནི། ཨཱཿ རང་བྱུང་རོལ་རྩལ་སྣ་ཚོགས་ཤར༔ ཀུན་ཏུ་རྟོག་བཅས་རྟོག་མེད་ཀྱིས༔ དྲན་རིག་ཤེས་པ་ཕྲ་མོ་འགྱུ༔ སྟོང་གསལ་འགག་མེད་ལམ་གྱིས་འཕྲོ༔ ཨོཾ་བཛྲ་ཨཱཏྨ་ཀོ྅་ཧཾ་དྷརྨ༔ གསུམ་པ་རྒྱུ་ཡི་ཏིང་ངེ་འཛིན་ནི།
ཨོཾ༔ རང་བཞིན་ལྷུན་གྲུབ་ངང་ཉིད་ལས༔ མ་བཅོས་སྤྲོས་བྲལ་རྒྱུ་ཡིག་ཧཱུྃ༔ ཀུན་གཞི་ཁྱབ་བརྡལ་དབྱིངས་ལ་ཤར༔ འོད་གསལ་ཀློང་དགུར་ས་བོན་བྷྲཱུྃ༔ ཨོཾ་བྷྲཱུྃ་བཛྲ་དྷརྨ་ཧྲཱིཿཨ་ཧོཿ བཞི་པ་འབྱུང་བ་རིམ་བརྩེགས་ནི། ཧཱུྃ༔ ཨེ་ལས་ཆོས་དབྱིངས་ནམ་མཁའི་ཀློང་༔ ཡྃ་ལས་རླུང་གི་རྒྱ་གྲམ་ལྗང་༔
རྃ་ལས་ཡེ་ཤེས་མེ་རི་དམར༔ ཁྃ་ལས་ཆུ་ཡི་དཀྱིལ་འཁོར་སྔོ༔ སུྃ་ལས་དབང་ཆེན་ས་གཞི་དཀར༔ ཀེཾ་ལས་རང་བྱུང་རི་རབ་བརྗིད༔ བྷྲཱུྃ་ལས་ལྷུན་གྲུབ་གཞལ་ཡས་གསལ༔ ཨོཾ་བྷྲཱུྃ་བཛྲ་ས་མ་ཡ་ཏི་ར་བཾ་དྷརྨ་ཧྲཱིཿ ཨེ་ས་ར་ཎ༔ ཡྃ་ཧ་ར་ཎ༔ རྃ་ཙཀྲ་ཎ༔ ཁྃ་དྷ་ར་ཎ༔
སུྃ་ཏིཥྛ་ཎ༔ ཀེཾ་སྭ་བྷཱ་ཎ༔ བྷྲཱུྃ་ཨཱཏྨ་ཎ༔ མ་སཱུརྻ་ཎ༔ ཨ་ཙནྡྲ་ཎ༔ པཾ་པདྨ་ཎ༔ བཛྲ་ས་མ་ཡ་ཏིཥྛ་ཧོཿ ལྔ་པ་རྟེན་གཞལ་ཡས་བསྐྱེད་པ་ནི། ཧྲཱིཿ རྡོ་རྗེ་བྷྲཱུྃ་གྱུར་ཡེ་ཤེས་གཞལ་ཡས་ཁང་༔
གྲུ་བཞི་སྒོ་བཞི་མཚན་ཉིད་རྣམ་བཞི་མཛེས༔ ཀ་བ་བརྒྱད་ལྡན་བཅུ་དྲུག་གདུང་མ་བྲེས༔ དྲལ་ལྕམ་ཐོག་སྟེང་རིན་པོ་ཆེ་ལས་གྲུབ༔ སྣ་ལྔའི་རྩིག་པ་འདོད་སྣམ་ལྷ་མོའི་གར༔ ཕ་གུ་དྲྭ་ཕྱེད་གཡེར་ཁའི་སྒྲ་སྙན་སྒྲོག༔ མདའ་ཡབ་པུ་ཤུ་སྣ་ཚོགས་རྒྱན་གྱིས་སྤྲས༔ རྟ་བབས་བཞི་ལྡན་ཆོས་འཁོར་ཉི་ཟླས་བརྒྱན༔ གདུགས་དང་རྒྱལ་མཚན་བ་དན་དར་དཔྱངས་འཕུར༔ འཇའ་འོད་ཐིག་ལེ་ཟེར་ཐག་བཀྲག་མདངས་རྒྱས༔ ཕྱི་རོལ་དུར་ཁྲོད་རྡོ་རྭ་པདྨའི་ཕྲེང་༔
ཡེ་ཤེས་མེ་དཔུང་སྲུང་བའི་གུར་བཅས་གསལ༔ དེ་དབུས་སྣ་ཚོགས་པདྨ་འདབ་བཞི་པ༔ སྣང་གསལ་འོད་འཁྱིལ་ཉི་ཟླའི་གདན་ཁྲིའི་སྟེང་༔ ཐུགས་རྗེའི་བདག་ཉིད་འཕགས་མཆོག་སྤྱན་རས་གཟིགས༔ འཇིག་རྟེན་དབང་ཕྱུག་འཁོར་འདས་ཟིལ་གནོན་སྐུ༔ དཀར་གསལ་འོད་སྐུ་ཤེལ་སྒོང་དྭངས་མའི་མདངས༔ ཞལ་གཅིག་ཕྱག་གཉིས་གཟི་འབར་ལྷམ་མེ་བ༔ ལོངས་སྤྱོད་རྫོགས་སྐུ་རིགས་ལྔས་དབུ་ལ་བརྒྱན༔ རིན་ཆེན་སྣ་ཚོགས་སྙན་རྒྱན་མགུལ་རྒྱན་སྤྲས༔ གཡས་གཡོན་མཉམ་གཞག་ཤེལ་ཕྲེང་པད་དཀར་འཛིན༔
སྟོད་གཡོགས་ལྷ་རྫས་མཐིང་ཁའི་དར་ཡུག་གསོལ༔ སྐུ་སྨད་ཕྱེད་སྐྱིལ་དར་དམར་ཨང་རག་བཀླུབས༔ ཕྱག་གདུབ་ཞབས་གདུབ་ག་ཤལ་དར་དཔྱངས་མཛེས༔ གསང་བའི་ཡུམ་མཆོག་དབྱངས་ཅན་སྐུ་ལ་འཁྲིལ༔ ཞལ་གཅིག་ཕྱག་གཉིས་པདྨ་རཱ་གའི་མདོག༔ ལྕང་ལོ་ཐོར་ཚུགས་དར་ལྗང་ཅོད་པན་འཕུར༔ རུས་པའི་རྒྱན་དང་ཕྱག་གདུབ་ཞབས་གདུབ་མཛེས༔ རྡོ་རྗེ་པད་ཕྲེང་ཡབ་ཀྱི་མགུལ་ནས་འཁྱུད༔ ཞབས་གཉིས་བདེ་སྟོང་ཟུང་འཇུག་སྐེད་ལ་འཁྲིལ༔ སྣང་སྟོང་ལྷུན་གྲུབ་མ་བཅོས་ངང་ལ་གསལ༔
ཡབ་ཡུམ་སྤྱི་གཙུག་སྣ་ཚོགས་པད་ཟླའི་སྟེང་༔ རིགས་ཀྱི་བདག་པོ་སྣང་མཐའ་ཐོག་མའི་མགོན༔ དམར་སེར་མཉམ་གཞག་སྐྱིལ་ཀྲུང་ལྡན་པར་བསྒོམ༔ ཕྱོགས་བཞི་པདྨ་ཉི་ཟླའི་ཁྲི་འཕང་དུ༔ རྣམ་སྣང་སྤྱན་རས་གཟིགས་དབང་སྐུ་མདོག་མཐིང་༔ རཏྣ་སྤྱན་རས་གཟིགས་དབང་སྐུ་མདོག་སེར༔ པདྨ་སྤྱན་རས་གཟིགས་དབང་སྐུ་མདོག་དམར༔ ཀརྨ་སྤྱན་རས་གཟིགས་དབང་སྐུ་མདོག་ལྗང་༔ བཞི་ཀ་འགྱིང་བག་བརྐྱང་བསྐུམ་གར་སྟབས་ཚུལ༔ དབུ་སྐྲ་ཐོར་ཚུགས་རིགས་ལྔ་ཅོད་པན་འཕུར༔
རིན་ཆེན་ཕྱག་གདུབ་ཞབས་གདུབ་རུས་པའི་རྒྱན༔ ཁྲོ་འཛུམ་མདངས་ལྡན་ནོར་བུ་པདྨ་འཛིན༔ གསང་བའི་རིག་མ་འབྱུང་བཞིའི་མཁའ་འགྲོ་མ༔ སྔོ་སེར་དམར་ལྗང་རིན་ཆེན་རྒྱན་ཀུན་རྫོགས༔ ལྕང་ལོ་ཐོར་ཚུགས་རིགས་ལྔ་ཅོད་པན་འཕུར༔ ཕྱག་གཉིས་མགུལ་འཁྱུད་རྡོ་རྗེ་དུང་དམར་འཛིན༔ བརྐྱང་བསྐུམ་ཞབས་ཀྱིས་བདེ་ཆེན་སྐུ་ལ་འཁྲིལ༔ ཐབས་ཤེས་མཚན་དཔེ་གཟི་བརྗིད་ལྡན་པར་བསྒོམ༔ དེ་ཡི་ཕྱི་རོལ་ཕྱོགས་བཞི་སྒོ་སྐྱོང་མ༔ རྡོ་རྗེ་མཁའ་འགྲོས་ལྕགས་ཀྱུ་པདྨ་འཛིན༔
རིན་ཆེན་མཁའ་འགྲོས་ཞགས་པ་ནོར་བུ་འཛིན༔ པདྨ་མཁའ་འགྲོས་ལྕགས་སྒྲོག་དུང་དམར་འཛིན༔ ལས་ཀྱི་མཁའ་འགྲོས་དྲིལ་བུ་མེ་ལོང་འཛིན༔ ཐམས་ཅད་གར་སྟབས་རྒྱན་ལྡན་ལིང་ངེ་བ༔ ཉོན་མོངས་བདུད་བཞི་དུག་ལྔ་ཁེགས་པར་བསྒོམ༔ གཞན་ཡང་ཕྱི་ནང་དཀྱིལ་འཁོར་ལྷ་ཡི་ཚོགས༔ གསལ་སྣང་འཇའ་ཚོན་ཆུ་ཟླའི་རང་བཞིན་ལྟར༔ འཛིན་མེད་ཟང་ཐལ་ངང་ནས་གསལ་བར་བསྒོམ༔ དེ་ལྟར་དུ་གསལ་བའི་གནས་གསུམ་ལས་འོད་ཟེར་འཕྲོས་པས༔ ཤར་ཕྱོགས་རི་བོ་ཏཱ་ལ་ནས་ཡི་དམ་འཕགས་མཆོག་སྤྱན་རས་གཟིགས་ཀྱི་ལྷ་ཚོགས་ལ་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་བསྐོར་བ་སྤྱན་དྲངས༔
ཨོཾ་བཛྲ་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ དྲུག་པ་སྤྱན་འདྲེན་པ་ནི། རོལ་མོ་དབྱངས་དང་བཅས་ནས། ཧཱུྃ༔ ཆོས་དབྱིངས་ལྷུན་གྲུབ་རང་བྱུང་ཕོ་བྲང་ནས༔ སྣང་མཐའ་ཐོག་མའི་མགོན་པོ་གཤེགས་སུ་གསོལ༔ རྣམ་དག་ལྷུན་གྲུབ་བདེ་ཆེན་ཕོ་བྲང་ནས༔ འཕགས་མཆོག་ལོངས་སྐུའི་ལྷ་ཚོགས་གཤེགས་སུ་གསོལ༔ མ་འགགས་ཡེ་ཤེས་ལྔ་ལྡན་ཕོ་བྲང་ནས༔
ཐུགས་རྗེའི་བདག་ཉིད་རིགས་ལྔ་གཤེགས་སུ་གསོལ༔ ཚད་མེད་རྣམ་ཐར་སྒོ་འབྱེད་ཕོ་བྲང་ནས༔ སྒོ་སྐྱོང་ཕྱི་ནང་དཀྱིལ་འཁོར་གཤེགས་སུ་གསོལ༔ ཨོཾ་ཨཱརྻ་ལོ་ཀི་ཤྭ་ར་ཡ་བཛྲ་ས་མཱ་ཡ་ཛ་ཛཿ བདུན་པ་བཞུགས་སུ་གསོལ་བ་ནི། ཧཱུྃ༔ སྲ་བརྟན་མི་ཤིགས་སྣ་ཚོགས་རྡོ་རྗེའི་རྒྱ༔ སྐྱོན་བྲལ་ཡོན་ཏན་མ་ལུས་ཀུན་རྫོགས་པ༔ ལྷུན་གྲུབ་རང་བྱུང་པདྨ་ཉི་ཟླའི་ཁྲིར༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔
དཀྱིལ་འཁོར་ལྷ་ཚོགས་མ་ལུས་བཞུགས་སུ་གསོལ༔ ཨོཾ་ཨཱརྻ་ལོ་ཀི་ཤྭ་ར་ཡ་བཛྲ་ས་མ་ཡ་ཏིཥྛ་ལྷན༔ བརྒྱད་པ་ཕྱག་འཚལ་བ་ནི། ཧཱུྃ༔ གནས་ལུགས་སྐྱེ་མེད་རང་བྱུང་ངོ་བོའི་རྩལ༔ མཚན་དཔེས་རབ་བརྒྱན་འོད་སྐུ་དྲྭ་བའི་གཟུགས༔ འཁོར་འདས་ཟིལ་གནོན་འཕགས་མཆོག་སྤྱན་རས་གཟིགས༔ ཐུགས་རྗེའི་བདག་ཉིད་དཀྱིལ་འཁོར་ལྷ་ཚོགས་ལ༔ རབ་གུས་གདུང་བའི་ཡིད་ཀྱིས་ཕྱག་འཚལ་ལོ༔ ཨོྃ་ཨཱརྻ་ལོ་ཀི་ཤྭ་ར་ཡ་ན་མོ་པཱུ་རུ་ཤ་ཡ་ཧོཿ
དགུ་པ་ཕྱི་ཡི་མཆོད་པ་འབུལ་བ་ནི། ཧཱུྃ༔ སྒྱུ་མའི་ངང་ཚུལ་ཡིད་འཕྲོག་མཛེས་མ་འཕྲོ༔ ལང་ལིང་གང་བ་མཆོད་སྤྲིན་ལྷ་མོའི་ཚོགས༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ བཅུ་པ་ཉེར་སྤྱོད་ལྔ་ཡི་མཆོད་པ་ནི། ཧཱུྃ༔ སྣ་ལྔའི་མཆོད་འཛིན་དགའ་བའི་མདངས་ལྡན་མ༔
དབང་པོ་རྣམ་ལྔའི་རེག་བྱས་ཚིམ་མཛད་པ༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི༔ ཨོཾ་བཛྲ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ བཅུ་གཅིག་པ་མཎྜལ་འབུལ་བ་ནི། ཧོཿ བདག་ལུས་ཕུང་པོ་རི་རབ་མཎྜལ་ལ༔ རྩ་འཁོར་ཡེ་ཤེས་ལྔ་ལྡན་ཚོམ་བུས་བརྒྱན༔ དུག་ལྔ་རྣམ་དག་རང་རིག་མཎྜལ་འདི༔ མཆོག་གསུམ་སྐྱབས་ཡུལ་ལྷ་ཚོགས་རྣམས་ལ་འབུལ༔
བླ་མེད་བྱང་ཆུབ་བདེ་དགེའི་མཐུ་སྟོབས་ཀྱིས༔ འགྲོ་ཀུན་སྲིད་པའི་རྒྱ་མཚོ་ལས་སྒྲོལ་ཤོག༔ བཅུ་གཉིས་པ་རྒྱལ་སྲིད་སྣ་བདུན་འབུལ་བ་ནི། ཧཱུྃ༔ འཁོར་ལོ་ནོར་བུ་གླང་པོ་རྟ་མཆོག་མཛེས༔ བཙུན་མོ་བློན་པོ་དམག་དཔོན་རིན་ཆེན་འདི༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི༔ ཨོཾ་བཛྲ་དྷརྨ་ཙཀྲ་སརྦ་སྭ་ན་ཏ་ཐཱ་ག་ཏ་མཎྜ་ལ་ས་མུ་དྲ་ཨཱཿཧཱུྃ༔ བཅུ་གསུམ་པ་བཀྲ་ཤིས་རྟགས་བརྒྱད་འབུལ་བ་ནི།
ཧཱུྃ༔ རིན་ཆེན་གདུགས་དང་བུམ་པ་དཔལ་བེའུ་རྒྱན༔ འཁོར་ལོ་པདྨ་གསེར་ཉ་ཆོས་དུང་སྒྲ༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི༔ ཨོཾ་མངྒ་ལ་ཀུ་ཊ་བཛྲ་བྷ་མེ་ཛྙཱ་ན་སྥ་ར་ཎ་ཨཱཿཧཱུྃ༔ བཅུ་བཞི་པ་གར་གྱི་མཆོད་པ་ནི། ཧཱུྃ༔ གར་སྒྱུར་བརྡ་སྐད་བདེ་བའི་སྒྲ་སྒྲོགས་མ༔ གླུ་མ་གར་མ་གིང་མོ་སྒེག་པ་མོ༔
ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི༔ ཨོཾ་མཱ་ལྱེ་ལཱ་སྱེ་གཱིརྟི་ནཱིརྟི་བཛྲ་པྲ་མོ་ཏི་ཨཱཿཧཱུྃ༔ བཅོ་ལྔ་པ་སྨན་མཆོད་ནི། ཧཱུྃ༔ སྟོང་གསུམ་ཡངས་པའི་སྣོད་མཆོག་བྷནྡྷ་རུ༔ བདུད་རྩིས་ཁེངས་པའི་མཆོད་སྤྲིན་ལྷ་མོའི་ཚོགས༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི༔ ཨོཾ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔
བཅུ་དྲུག་པ་བདུད་རྩི་སྨན་མཆོད་མཆོག་ནི། ཨོཾ་ཨཱཿཧཱུྃ། ཀ་ནི་སྲིད་གསུམ་ཡངས་པ་ཐབས་ཀྱི་སྣོད། ། པཱ་ནི་ཤེས་རབ་རྩ་བརྒྱད་སྟོང་སྦྱར་རྫས། ། ལ་ནི་བདེ་སྟོང་ཟུང་འཇུག་འཆི་མེད་བཅུད། ། སོར་བཅུ་རིགས་ལྔ་ཡབ་ཡུམ་ངོ་བོ་ཉིད། ། སྦྱངས་སྤེལ་བསྒྱུར་ཞིང་བདུད་རྩི་སྨན་གྱི་མཆོད། ཧྲཱིཿ རིགས་ཀུན་ཁྱབ་བདག་ཆོས་སྐུ་སྣང་མཐའ་ཡས། ། རྒྱལ་བ་དགོངས་པ་བརྒྱུད་པའི་ཚོགས་རྣམས་ལ། །
སྨན་མཆོད་འབུལ་ལོ་གྲུབ་གཉིས་ཆར་འབེབས་སྩོལ། སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། རབ་འབྱམས་བདེ་གཤེགས་སྐུ་དངོས་སྤྱན་རས་གཟིགས། ། རིག་འཛིན་བརྡ་ཡི་བརྒྱུད་པ་ཐམས་ཅད་ལ། ། སྨན་མཆོད་འབུལ་ལོ་གྲུབ་གཉིས་ཆར་འབེབས་སྩོལ། སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། རྒྱལ་ཀུན་སྤྱི་གཟུགས་གྲུབ་དབང་པདྨ་འབྱུང༌། ། གང་ཟག་སྙན་ཁུང་བརྒྱུད་པའི་བླ་མ་ལ། ། སྨན་མཆོད་འབུལ་ལོ་གྲུབ་གཉིས་ཆར་འབེབས་སྩོལ། སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི།
ཨེ་ཝཾ་ཟབ་གསང་སྨིན་གྲོལ་གདམས་པའི་མཛོད། ། ཡེ་ཤེས་མཚོ་རྒྱལ་མཁའ་འགྲོ་གཏེར་བརྒྱུད་ལ། ། སྨན་མཆོད་འབུལ་ལོ་གྲུབ་གཉིས་ཆར་འབེབས་སྩོལ། སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། སྐད་གཉིས་སྨྲ་བ་བུདྡྷ་ཛྙཱ་ནའི་མཚན། ། བཀའ་བབ་ཚིག་བརྒྱུད་མཆོག་གི་བརྒྱུད་པ་ལ། ། སྨན་མཆོད་འབུལ་ལོ་གྲུབ་གཉིས་ཆར་འབེབས་སྩོལ། སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། གཏེར་གླིང་མི་འཇིགས་མཆོག་གི་སྤྲུལ་སྐུ་སོགས། ། ཤོག་སེར་བརྒྱུད་པ་གསང་སྔགས་སྡོང་པོ་ལ། །
སྨན་མཆོད་འབུལ་ལོ་གྲུབ་གཉིས་ཆར་འབེབས་སྩོལ། སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། མཆོག་གསུམ་རྒྱལ་ཀུན་འདུས་པའི་ངོ་བོ་ཉིད། ། བཀའ་དྲིན་འཁོར་མེད་རྩ་བའི་བླ་མ་ལ། ། སྨན་མཆོད་འབུལ་ལོ་གྲུབ་གཉིས་ཆར་འབེབས་སྩོལ། སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། རིགས་དྲུག་འཁོར་ལོས་བསྒྱུར་བའི་རྒྱལ་པོ་ཆེ། ། བྱམས་མགོན་འཕགས་པ་སྤྱན་རས་གཟིགས་དབང་ལ། ། སྨན་མཆོད་འབུལ་ལོ་གྲུབ་གཉིས་ཆར་འབེབས་སྩོལ། སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི།
ཡེ་ཤེས་བཞི་པོ་མངོན་གྱུར་གྲུབ་པའི་གཟུགས། ། འགག་མེད་རྨད་བྱུང་རིགས་བཞི་ཡབ་ཡུམ་ལ། ། སྨན་མཆོད་འབུལ་ལོ་གྲུབ་གཉིས་ཆར་འབེབས་སྩོལ། སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། ཚད་མེད་རྣམ་བཞི་བདེ་སྟོང་རོལ་པའི་རྩལ། ། ཡེ་ཤེས་སྒོ་སྐྱོང་ཌཱཀྐིའི་ཚོགས་རྣམས་ལ། ། སྨན་མཆོད་འབུལ་ལོ་གྲུབ་གཉིས་ཆར་འབེབས་སྩོལ། སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། བཀའ་གསང་ཡང་ཟབ་གཉན་པོའི་ལྡེ་མིག་འཛིན། ། གཟའ་ཀླུ་ལྷ་ཡི་བཙན་རྒོད་འཁོར་བཅས་ལ། །
སྨན་མཆོད་འབུལ་ལོ་གྲུབ་གཉིས་ཆར་འབེབས་སྩོལ། ། སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། གཞན་ཡང་སྣང་སྲིད་ཐམས་ཅད་འཕགས་པའི་སྐུ། ། སྒྲ་གྲགས་ཡིག་དྲུག་དྲན་རིག་སྤྱན་གཟིགས་ཚོགས། ། འཁོར་འདས་ཟིལ་གནོན་དཀྱིལ་འཁོར་ལྷ་ཚོགས་ལ། ། སྨན་མཆོད་འབུལ་ལོ་གྲུབ་གཉིས་ཆར་འབེབས་སྩོལ། ། སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། ། འབྲུ་གསུམ་ཡི་གེ་སྐུ་གསུམ་ས་བོན་མཚན། ། གནས་གསུམ་དབང་བསྐུར་མཆོག་གི་དངོས་གྲུབ་ཐོབ། ཀཱ་ཡ་ཝཱཀྐ་ཙིཏྟ་སིདྡྷི་ཧཱུྃ།
བཅུ་བདུན་ལྔ་པ་རཀྟའི་མཆོད་པ་ནི། ཧཱུྃ༔ དུང་ཆེན་སྣོད་དུ་རཀྟ་མཚོ་ལྟར་བསྐྱིལ༔ བླ་མེད་གསང་མཆོད་མཁའ་དབྱིངས་བདུད་རྩི་འདི༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི༔ ཨོཾ་མ་ཧཱ་རཀྟ་ཨ་མྲྀ་ཏ་ལ་ཁ་རཾ་ཁཱ་ཧི༔ བཅོ་བརྒྱད་པ་གཏོར་མའི་མཆོད་པ་ནི། ཧཱུྃ༔ སྟོང་གསུམ་ཉི་ཟླ་ཡངས་པའི་གཏོར་གཞོང་དུ༔
བརྗིད་ཆགས་བྷ་ལིང་དཀར་དམར་རྒྱན་ལྡན་འདི༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི༔ ཨོཾ་མ་ཧཱ་བྷ་ལིངྟ་ལ་ཁ་རཾ་ཁཱ་ཧི༔ བཅུ་དགུ་པ་བསྟོད་པ་ནི། དབྱངས་སྙན་པོ་དང་བཅས་ནས། ཧཱུྃ་ཧྲཱིཿ སྐྱེ་མེད་ཀ་དག་རང་བྱུང་སྙིང་པོ་ཅན༔

མི་གཡོ་ཏིང་འཛིན་གསལ་སྟོང་བརྡ་ཡི་སྐུ༔ མེ་ཤེལ་མདངས་ལྡན་གཟི་བརྗིད་འཁྱུད་པའི་དཔལ༔ ཐོག་མའི་མགོན་པོ་སྣང་མཐའ་འོད་དཔག་མེད༔ རྟོག་མེད་ཆོས་སྐུའི་སྤྱན་རྩ་ཕྱོགས་བཅུར་གཟིགས༔ མ་རིག་ཉོན་མོངས་གཞོམ་པའི་འཛུམ་མདངས་ཅན༔ འོད་གསལ་ངང་ཚུལ་མཉམ་བཞག་སྐྱིལ་ཀྲུང་མཛད༔ དུས་གསུམ་མཐའ་ཡས་མགོན་གྱུར་ལྷམ་མེ་བ༔ སྣང་མཐའ་འོད་མི་འགྱུར་ལ་ཕྱག་འཚལ་བསྟོད༔ ཧཱུྃ་ཧྲཱིཿ བླ་མེད་འོད་གསལ་རྡོ་རྗེ་ལྟ་བའི་སྐུ༔ ཏིང་འཛིན་སྣ་ཚོགས་དྲྭ་བའི་གར་སྒྱུར་བ༔
ལོངས་སྤྱོད་རྫོགས་སྐུ་ཐུགས་རྗེའི་གཏེར་ཆེན་པོ༔ ལེགས་པར་འབྱིན་པའི་དབང་པོ་འཕགས་མཆོག་སྐུ༔ འཇིག་རྟེན་དབང་ཕྱུག་འགྲོ་བའི་མགོན་གྱུར་པ༔ ཐུགས་རྗེ་ཆེན་པོ་འཁོར་འདས་ཟིལ་གནོན་སྐུ༔ ཤེལ་དཀར་མདངས་ལྡན་འཛུམ་བག་སྤྱན་རྩ་འཁྱིལ༔ རལ་པའི་ཟུར་ཕུད་ཐོར་ཚུགས་རིགས་ལྔས་བརྒྱན༔ ནོར་བུ་སྙན་རྒྱན་དར་དཔྱངས་པུ་རུ་རུ༔ ལྷ་རྫས་མཛེས་པའི་དར་མཐིང་སྟོད་གཡོགས་གསོལ༔ རིན་ཆེན་སྣ་ཚོགས་མགུལ་རྒྱན་གདུབ་བུ་འཁྲོལ༔ དར་ལྗང་ག་ཤལ་སྣ་ཚོགས་སེ་མོ་དོ༔
ཕྱག་གཡས་འོད་ཟེར་རྡོ་རྗེ་ཤེལ་ཕྲེང་དཀར༔ གཡོན་པས་བདེ་སྟོང་པད་དཀར་ཡུ་བ་འཛིན༔ དར་དམར་ཨང་རག་སྨད་གཡོགས་རྒྱན་མཛེས་བཀླུབས༔ རྡོ་རྗེ་སྐྱིལ་ཀྲུང་ཐུགས་རྗེ་ཕྱོགས་བཅུར་ཁྱབ༔ འཇིག་རྟེན་དབང་ཕྱུག་འཕགས་མཆོག་སྤྱན་རས་གཟིགས༔ ཟིལ་གནོན་ཐུགས་རྗེ་ཆེན་པོར་ཕྱག་འཚལ་བསྟོད༔ ཧཱུྃ༔ ཤེས་རབ་རང་བྱུང་བདེ་སྟོང་བསྐྱེད་པའི་ཡུམ༔ མདངས་ལྡན་རཱ་ག་འོད་སྟོང་གཟི་འབར་བ༔ མཛེས་འཛུམ་ཆགས་ལ་གསང་བའི་བརྡ་སྐད་སྒྲོག༔
ཐོར་ཚུགས་ལྕང་ལོ་སིལ་བུས་སྐུ་རྒྱབ་གནོན༔ རིགས་ལྔ་དར་དཔྱངས་ཅོད་པན་དབྱིངས་སུ་བསྐྱོད༔ རིན་ཆེན་སྣ་ཚོགས་རྒྱན་འཕྱངས་ཁྲོ་ལོ་ལོ༔ རུས་པའི་ཆས་མཛེས་གཡེར་ཁ་སི་ལི་ལི༔ ཕྱག་གཡས་ཐབས་ཀྱི་རྡོ་རྗེ་མགུལ་ནས་འཁྱུད༔ གཡོན་པས་ཤེས་རབ་པད་ཕྲེང་ཆུན་པོ་བསྣམས༔ བདེ་བའི་རང་བཞིན་ནུ་མ་བྷ་ག་རྒྱས༔ ཟུང་འཇུག་ལྡན་ཕྱིར་ཞབས་གཉིས་སྐེད་ལ་འཁྲིལ༔ གསལ་སྟོང་འཛིན་མེད་དྲྭ་བའི་རྣལ་འབྱོར་མ༔ དབྱངས་ཅན་ལྷ་མོ་དབྱིངས་ཕྱུག་ཡུམ་ལ་བསྟོད༔
ཧཱུྃ༔ ཕྱི་རིམ་པདྨ་འདབ་བཞི་རིམ་པ་བཞིན༔ རྣམ་ཐར་བཞི་ལྡན་ཚད་མེད་ངོ་བོ་ཉིད༔ ཤར་ཕྱོགས་ཉི་ཟླ་པདྨའི་གདན་སྟེང་དུ༔ ཞེ་སྡང་རྣམ་དག་མེ་ལོང་ཡེ་ཤེས་སྐུ༔ རྣམ་སྣང་སྤྱན་གཟིགས་ཨིནྡྲ་ནཱི་ལའི་མདོག༔ ཁྲོ་འཛུམ་མཛེས་ལྡན་འགྱིང་བག་གར་སྟབས་ཅན༔ རིན་ཆེན་དང་ནི་རུས་པའི་རྒྱན་གྱིས་སྤྲས༔ ནོར་བུ་པདྨ་ཐབས་ཤེས་ཕྱག་རྒྱ་ཅན༔ གསང་བའི་ཡུམ་མཆོག་སངས་རྒྱས་སྤྱན་མ་དཀར༔
རྡོ་རྗེ་དུང་དམར་ཡབ་ཀྱི་མགུལ་ནས་འཁྱུད༔ ཚོགས་ལམ་མཐར་ཕྱིན་འགྲོ་བའི་དོན་མཛད་པ༔ རྣམ་སྣང་སྤྱན་གཟིགས་ཡབ་ཡུམ་ལ་ཕྱག་འཚལ༔ ཧཱུྃ༔ ལྷོ་ཕྱོགས་པདྨ་ཉི་ཟླའི་གདན་སྟེང་དུ༔ ང་རྒྱལ་རྣམ་དག་མཉམ་ཉིད་ཡེ་ཤེས་སྐུ༔ རིན་འབྱུང་སྤྱན་གཟིགས་སྭ་ན་ས་སྙིང་མདངས༔ ཁྲོ་འཛུམ་མཛེས་ལྡན་འགྱིང་བག་གར་སྟབས་ཅན༔ རིན་ཆེན་དང་ནི་རུས་པའི་རྒྱན་གྱིས་སྤྲས༔ ནོར་བུ་པདྨ་ཐབས་ཤེས་ཕྱག་རྒྱ་ཅན༔
གསང་བའི་ཡུམ་མཆོག་སེར་མོ་མཱ་མ་ཀཱི༔ རྡོ་རྗེ་དུང་དམར་ཡབ་ཀྱི་མགུལ་ནས་འཁྱུད༔ སྦྱོར་ལམ་མཐར་ཕྱིན་འགྲོ་བའི་དོན་མཛད་པ༔ རིན་འབྱུང་སྤྱན་གཟིགས་ཡབ་ཡུམ་ལ་ཕྱག་འཚལ༔ ཧཱུྃ༔ ནུབ་ཕྱོགས་པདྨ་ཉི་ཟླའི་གདན་སྟེང་དུ༔ འདོད་ཆགས་རྣམ་དག་སོར་རྟོག་ཡེ་ཤེས་སྐུ༔ སྣང་མཐའ་སྤྱན་གཟིགས་པདྨ་རཱ་གའི་མདོག༔ ཁྲོ་འཛུམ་མཛེས་ལྡན་འགྱིང་བག་གར་སྟབས་ཅན༔ རིན་ཆེན་དང་ནི་རུས་པའི་རྒྱན་གྱིས་སྤྲས༔
ནོར་བུ་པདྨ་ཐབས་ཤེས་ཕྱག་རྒྱ་ཅན༔ གསང་བའི་ཡུམ་མཆོག་དབྱིངས་ཕྱུག་གོས་དཀར་མོ༔ རྡོ་རྗེ་དུང་དམར་ཡབ་ཀྱི་མགུལ་ནས་འཁྱུད༔ མཐོང་ལམ་མཐར་ཕྱིན་འགྲོ་བའི་དོན་མཛད་པ༔ པདྨ་སྤྱན་གཟིགས་ཡབ་ཡུམ་ལ་ཕྱག་འཚལ༔ ཧཱུྃ༔ བྱང་ཕྱོགས་པདྨ་ཉི་ཟླའི་གདན་སྟེང་དུ༔ ཕྲག་དོག་རྣམ་དག་བྱ་གྲུབ་ཡེ་ཤེས་སྐུ༔ དོན་གྲུབ་སྤྱན་གཟིགས་སྒྲ་གཅན་རླུང་གི་མདོག༔ ཁྲོ་འཛུམ་མཛེས་ལྡན་འགྱིང་བག་གར་སྟབས་ཅན༔
རིན་ཆེན་དང་ནི་རུས་པའི་རྒྱན་གྱིས་སྤྲས༔ ནོར་བུ་པདྨ་ཐབས་ཤེས་ཕྱག་རྒྱ་ཅན༔ གསང་བའི་ཡུམ་མཆོག་དམ་ཚིག་སྒྲོལ་མ་ལྗང་༔ རྡོ་རྗེ་དུང་དམར་ཡབ་ཀྱི་མགུལ་ནས་འཁྱུད༔ སྒོམ་ལམ་མཐར་ཕྱིན་འགྲོ་བའི་དོན་མཛད་པ༔ དོན་གྲུབ་སྤྱན་གཟིགས་ཡབ་ཡུམ་ལ་ཕྱག་འཚལ༔ ཧཱུྃ༔ ཕྱོགས་བཞི་ཚད་མེད་བཞི་ལྡན་སྒོ་སྐྱོང་མ༔ རྟག་པར་ལྟ་བ་མ་སྤངས་གནས་དག་པའི༔ ཞི་བའི་རང་བཞིན་དཀར་གསལ་འཛུམ་ལྡན་མ༔
མཉེན་ལྕུག་གར་སྟབས་ནུ་མ་བྷ་ག་རྒྱས༔ ལྷ་བུའི་བདུད་བཅོམ་ལྕགས་ཀྱུ་པདྨ་འཛིན༔ བྱམས་པ་ཚད་མེད་འགྲོ་བའི་དོན་མཛད་མ༔ ཤར་སྒོ་ལྕགས་ཀྱུ་མ་ལ་ཕྱག་འཚལ་བསྟོད༔ ཧཱུྃ༔ ཆད་པར་ལྟ་བ་མ་སྤངས་གནས་དག་པའི༔ རྒྱས་པའི་རང་བཞིན་སེར་གསལ་འཛུམ་ལྡན་མ༔ མཉེན་ལྕུག་གར་སྟབས་ནུ་མ་བྷ་ག་རྒྱས༔ ཕུང་པོའི་བདུད་བཅོམ་རིན་ཆེན་ཞགས་པ་འཛིན༔ སྙིང་རྗེ་ཚད་མེད་འགྲོ་བའི་དོན་མཛད་མ༔
ལྷོ་སྒོ་ཞགས་པ་མ་ལ་ཕྱག་འཚལ་བསྟོད༔ ཧཱུྃ༔ བདེ་བར་ལྟ་བ་མ་སྤངས་གནས་དག་པའི༔ དབང་གི་རང་བཞིན་དམར་གསལ་འཛུམ་ལྡན་མ༔ མཉེན་ལྕུག་གར་སྟབས་ནུ་མ་བྷ་ག་རྒྱས༔ ཉོན་མོངས་བདུད་བཅོམ་ལྕགས་སྒྲོག་དུང་དམར་འཛིན༔ དགའ་བ་ཚད་མེད་འགྲོ་བའི་དོན་མཛད་མ༔ ནུབ་སྒོ་ལྕགས་སྒྲོག་མ་ལ་ཕྱག་འཚལ་བསྟོད༔ ཧཱུྃ༔ སྡུག་བསྔལ་ལྟ་བ་མ་སྤངས་གནས་དག་པ༔
དྲག་པོའི་རང་བཞིན་ལྗང་གསལ་འཛུམ་ལྡན་མ༔ མཉེན་ལྕུག་གར་སྟབས་ནུ་མ་བྷ་ག་རྒྱས༔ འཆི་བདག་བདུད་བཅོམ་དྲིལ་བུ་མེ་ལོང་འཛིན༔ བཏང་སྙོམས་ཚད་མེད་འགྲོ་བའི་དོན་མཛད་མ༔ བྱང་སྒོ་དྲིལ་བུ་མ་ལ་ཕྱག་འཚལ་བསྟོད༔ ཧཱུྃ༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་ཕྱི་ནང་ཁོར་ཡུག་ལ་གནས་པའི༔ གིང་དང་ལངྐ་མ་སྲིང་གནས་ཉུལ་མ༔ ཕྲ་མེན་ལ་སོགས་སྐྱོང་མ་བྱེ་བ་འབུམ༔
ཡང་འཁོར་ཕྲིན་ལས་སྣ་ཚོགས་གྲུབ་མཛད་པའི༔ ཕོ་བྲང་འབར་བའི་ལྷ་ལ་ཕྱག་འཚལ་བསྟོད༔ ཧཱུྃ༔ དེ་ལྟར་བསྟོད་ཅིང་ཐུགས་དམ་རྒྱུད་བསྐུལ་བས༔ དམ་ཚིག་ཆེན་པོའི་དུས་ལ་བབ་པའི་ལྷ༔ འཇིག་རྟེན་དབང་ཕྱུག་འཁོར་འདས་ཟིལ་གནོན་གྱི༔ གཟི་བྱིན་ཕྲིན་ལས་གཉན་པོ་དབྱིངས་ནས་བསྐུལ༔ སེམས་ཅན་སྡུག་བསྔལ་གཞོམ་པའི་དུས་ལ་བབ༔ མཐའ་ཡས་སེམས་ཅན་འདྲེན་པའི་དུས་ལ་བབ༔ མཐའ་མེད་འཁོར་བ་སྟོང་པའི་དུས་ལ་བབ༔
ཉོན་མོངས་རྒྱ་མཚོ་སྐེམ་པའི་དུས་ལ་བབ༔ སྲིད་པའི་འཁྲུལ་འཁོར་བཤིག་པའི་དུས་ལ་བབ༔ དུག་ལྔའི་བག་ཆགས་གཏོར་བའི་དུས་ལ་བབ༔ ལས་ངན་རྣམ་སྨིན་བྱང་བའི་དུས་ལ་བབ༔ རིགས་དྲུག་ས་བོན་བསྲེག་པའི་དུས་ལ་བབ༔ སྒོ་ལྔའི་སྐྱེ་སྒོ་གཅོད་པའི་དུས་ལ་བབ༔ དུས་ལ་བབ་བོ་རྒྱལ་བ་ཐུགས་རྗེ་ཅན༔ འཇིག་རྟེན་དབང་ཕྱུག་འཕགས་མཆོག་སྤྱན་རས་གཟིགས༔ འཁོར་འདས་ཟིལ་གནོན་དཀྱིལ་འཁོར་ལྷ་ཡི་ཚོགས༔ ཐུགས་རྗེའི་བྱིན་རླབས་ལྕགས་ཀྱུ་མྱུར་དུ་ཕྱུངས༔
མཐའ་ཡས་སེམས་ཅན་འགྲོ་དྲུག་མ་ལུས་ཀུན༔ སྡུག་བསྔལ་རབ་དབེན་ཕྱིར་མི་ལྡོག་པའི་ལམ༔ རྙེད་དེ་འཇའ་ལུས་ཆོས་སྐུ་འགྲུབ་གྱུར་ནས༔ ཐོག་མའི་སངས་རྒྱས་སྣང་མཐའི་ཐུགས་ཀ་རུ༔ ཡེ་ཤེས་སྦུབས་སུ་མངོན་རྫོགས་སངས་རྒྱས་ཤོག༔ རྩ་བ་གཉིས་པ་བཟླས་པ་སྔགས་ལ་འཇུག་པ་ལ། དང་པོ་ཛཔ྄་ཁང་དབྱེ་བ་ནི། བྷྲཱུྃ་བི་ཤྭ་བི་ཤུདྡྷེ་ཧྲཱི་ཧཱུྃ་ཕཊ྄། བདག་ཉིད་རྩ་བའི་དཀྱིལ་འཁོར་ལས། ། ཡེ་ཤེས་དཀྱིལ་འཁོར་གཉིས་པ་དབྱེ། །
མདུན་གྱི་ནམ་མཁར་བཞུགས་པ་ཡི། ། གཉིས་ཀའི་ཐུགས་སྲོག་ཡི་གེའི་མཐར། ། སྔགས་ཕྲེང་སྒྲ་བཅས་འཁོར་བ་ལས། ། འོད་ཟེར་དཔག་ཡས་འཕྲོ་བར་གྱུར། བསྙེན་རྐྱང་སྐབས་འདི་མི་དགོས་ཀྱང༌། སྒྲུབ་པ་དང་དམིགས་གསལ་དབང་བདག་འཇུག་གནས་འདྲེན་སོགས་ཀྱི་སྐབས་ཡེ་ཤེས་རྩལ་འབར་གྱི་ཚུལ་དུ་མདུན་བསྐྱེད་དབྱེ་ལ་བདག་མདུན་དུས་གཅིག་བྱ་བ་ཡིན་པས་སྐབས་ཕྱེད་པར་བྱའོ། གཉིས་པ་ཛཔ྄་བསྐུལ་ནི། ཧཱུྃ༔ ཡང་གསང་བླ་མེད་ཐུགས་དམ་གཅིག་བསྡུས་པ༔ བྱིན་རླབས་གཏེར་ཆེན་ཐུགས་རྗེའི་བདག་ཉིད་མཆོག༔
འཇིག་རྟེན་དབང་ཕྱུག་འཁོར་འདས་ཟིལ་གནོན་གྱི༔ ཡོངས་རྫོགས་འདུས་པའི་དཀྱིལ་འཁོར་ལྷ་ཚོགས་རྣམས༔ རྨད་བྱུང་ཏིང་འཛིན་འཛབ་ཀྱིས་རྒྱུད་བསྐུལ་ལ༔ སྐུ་གསུང་ཐུགས་མཆོག་དངོས་གྲུབ་དེང་འདིར་སྩོལ༔ གསུམ་པ་བསྙེན་པའི་དམིགས་པ་ནི། ཡབ་ཀྱི་ཐུགས་ཀར་པད་ཉི་ལ་གནས་པའི་ཡེ་ཤེས་སེམས་དཔའ་རྟ་མགྲིན་དམར་པོ་པདྨ་བྷཉྫ་བསྣམས་པ༔ དེའི་ཐུགས་ཀའི་འོད་ཀློང་དུ་ཟླ་དཀྱིལ་ཧྲཱིཿཡིག་སྔགས་ཕྲེང་གིས་བསྐོར་བ་ལས་འོད་ཟེར་འཕྲོས༔ དཀྱིལ་འཁོར་གྱི་ལྷ་ཚོགས་རྣམས་གསལ་བར་བྱས༔ ཐམས་ཅད་ཀྱི་ཐུགས་སྲོག་ས་བོན་དང་བཅས་པ་ལས་འོད་ཟེར་ཕྱོགས་བཅུར་འཕྲོས༔ རྩ་གསུམ་རྒྱལ་བ་རབ་འབྱམས་ཐམས་ཅད་མཆོད་ཅིང་ཐུགས་དམ་གྱི་རྒྱུད་བསྐུལ༔
སེམས་ཅན་ཐམས་ཅད་ཀྱི་སྒྲིབ་གཉིས་བག་ཆགས་དང་བཅས་པ་སྦྱངས་ཏེ་འཇིག་རྟེན་དབང་ཕྱུག་ཐུགས་རྗེ་ཆེན་པོའི་གོ་འཕང་ལ་བཀོད༔ འཁོར་འདས་ཀྱི་དྭངས་བཅུད་ཡེ་ཤེས་ཐམས་ཅད་བདག་ལ་ཐིམ་པས་དངོས་གྲུབ་རྣམ་གཉིས་སྩལ་ཞིང་བརྟན་པར་གྱུར༔ གནུབས་ཆེན་རྣམ་འཕྲུལ་དྲི་མེད་ཀུན་དགའི་ཐུགས་ཆེན་ནས་སོ། དེ་ནས་རྩ་སྔགས་བསྙེན་པ་ནི༔ ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ་ཧྲཱིཿ ཞེས་པའི་སྒྲ་རྒྱུན་ཆད་མེད་པ་ཆུ་བོའི་གཞུང་བཞིན་རྩ་སྔགས་བྱེ་བ་བཟླས༔ དེ་ནས་ལས་སྔགས་ནི༔ ཨོཾ་ཨ་མི་དྷེ་ཝ་ཨཱརྻ་ལོ་ཀི་ཤྭ་ར་ཌཱཀྐི་ཧ་རི་ནི་ས་ཛྙཱ་ན་སིདྡྷི་ཧཱུྃ་ཧྲཱིཿ ལས་སྔགས་འབུམ་ཐེར་རོ༔
ས་མ་ཡ༔ ཛཔ྄་བྱང་རྒྱས་པར་སྤྲོ་ན། ཧཱུྃ༔ ཀ་དག་རང་བྱུང་ཆོས་སྐུ་ངོ་མཚར་ཆེ༔ རང་རིག་ལྷན་སྐྱེས་གཉུག་མའི་ལྷ་ཞལ་མཇལ༔ བདེ་གསལ་མི་རྟོག་འཛིན་མེད་ལྷག་གེ་བ༔ ཆོས་སྐུ་སྣང་མཐའ་ཀུན་བཟང་ལོགས་ན་མེད༔ ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ༔ ཨོཾ་བྷི་དྷྭ་སྭ་བྷཱ་དྷརྨ་ཧཱུྃ༔
ཧཱུྃ༔ མ་སྐྱེས་ཀློང་ནས་རྟོག་མེད་འགྱུ་བ་ཡི༔ གྲགས་སྟོང་ངོ་བོ་ཟང་ཐལ་ལམ་གྱིས་རྟོགས༔ སྟོང་གསལ་དབྱེར་མེད་མ་བཅོས་ས་ལེ་ཧྲིག༔ འཕགས་མཆོག་སྤྱན་རས་གཟིགས་དབང་ལོགས་ན་མེད༔ ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ་ཧྲཱིཿ ཨོཾ་ཛྙཱ་ན་ལོ་ཀི་ཤྭ་ར་ཧཱུྃ༔ ཧཱུྃ༔ སྣ་ཚོགས་སྒྱུ་མའི་ཆོ་འཕྲུལ་དྲྭ་བའི་གར༔
ཇི་བཞིན་མཁྱེན་པའི་རིག་པ་སོ་མར་གནས༔ ཤར་གྲོལ་ངོ་བོ་འཛིན་མེད་རྗེན་ནེ་བ༔ སངས་རྒྱས་སྤྲུལ་སྐུ་བྱང་སེམས་ལོགས་ན་མེད༔ ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ་ཧྲཱིཿ ཨོཾ་སངྒཱ་བོ་དྷི་ཀུནྡྷ་ཧཱུྃ༔ ཧཱུྃ༔ མ་འགགས་རྩལ་ཆེན་དབང་པོའི་གཞུ་ལྟ་བུ༔ ཤར་བའི་རང་བཞིན་ནམ་མཁའི་དཀྱིལ་འཁོར་ལྟར༔ གསལ་ལ་རིས་མེད་མཐའ་གཉིས་ངོ་བོ་སྟོང་༔
ལེགས་པར་རྟོགས་མཛད་དྲན་རིག་སྐྱེས་བུའི་མཆོག༔ དབྱིངས་ཀྱི་རང་བཞིན་གཞལ་བའི་ཡུལ་ལས་འདས༔ དཔག་ཡས་ཁྱོན་གྱི་བཀོད་པ་ལྷུག་པར་རྫོགས༔ སྨྲ་བརྗོད་བྲལ་བའི་དམིགས་མེད་རྒྱུན་གྱིས་ཕྱུག༔ ཅི་བཞིན་མཁྱེན་པའི་དགྱེས་མཛད་རང་རིག་སེམས༔ འཁོར་འདས་ཟིལ་གནོན་དཀྱིལ་འཁོར་ལོགས་ན་མེད༔ ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ་ཧྲཱིཿ ཨོཾ་ཨཱརྻ་ལོ་ཀི་ཤྭ་ར་ཌཱཀྐི་ཧ་རི་ནི་ས་ཧྲྀ་ད་ཡ་བཛྲ་ས་མ་ཡ་སིདྡྷི་ཕ་ལ་ཧཱུྃ༔ ཞེས་སྐུ་གསུམ་རང་བྱུང་ལྷན་སྐྱེས་ཀྱི་ངང་ལ་སྙིང་པོ་གྲགས་སྟོང་བསམ་བློ་བྲལ་བར་རང་རིག་ལྟ་བའི་རྣལ་འབྱོར་གྱིས་ཤུགས་ལ་བཟླས།
ལས་སྦྱོར་ཞི་བ་ལ། ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ་ཧྲཱིཿ ཨོཾ་ཨ་མི་དྷེ་ཝ་ཨཱརྻ་ལོ་ཀི་ཤྭ་ར་ཌཱཀྐི་ཧ་རི་ནི་ས་ཛྙཱ་ན་སིདྡྷི་ཧཱུྃ་ཧྲཱིཿ ཉོན་མོངས་བདུད་བཞི་དུག་ལྔ་ལས་གྱུར་པའི་བག་ཆགས་ངན་པ་དང་ནད་གདོན་སྡིག་སྒྲིབ་ཐམས་ཅད་ཞི་བར་གྱུར་ཅིག༔ ཨོཾ་ཤཱནྟིཾ་ཀུ་རུ་ཡེ་སྭཱ་ཧཱ༔ ཞེས་གདག ། དེ་བཞིན་རྒྱས་པ་ལ་རྩ་སྔགས་ཤམ་དུ། ཡེ་ཤེས་ལྔ་དང་རྩ་རླུང་ཐིག་ལེ་ཐམས་ཅད་རྒྱས་ཤིང་ཚེ་བསོད་ནམས་ཐམས་ཅད་འཕེལ་བར་གྱུར་ཅིག༔ ཨོཾ་པུཥྚིཾ་ཀུ་རུ་ཡེ་སྭཱ་ཧཱ༔
དབང་ལ་རྩ་སྔགས་ཤམ་དུ། སྣང་བ་དབང་དུ་འདུས་ཤིང་སྣང་སྲིད་ལྷ་སྲིན་སྡེ་བརྒྱད་ཐམས་ཅད་བྲན་དུ་འབྱུང་བར་གྱུར་ཅིག༔ ཨོཾ་པ་ཤཾ་ཀུ་རུ་ཡེ་སྭཱ་ཧཱ༔ དྲག་པོ་ལ་རྩ་སྔགས་ཤམ་དུ། སྔོན་ལས་འཕྲལ་རྐྱེན་དང་བྱང་ཆུབ་སྒྲུབ་པ་ལ་བར་དུ་གཅོད་པའི་བདུད་ཐམས་ཅད་ཚར་གཅོད་པར་གྱུར་ཅིག༔ ཧཱུྃ༔ མཱ་ར་ཡ་ཕཊ྄ཿ ཅེས་ལས་བཞི་རིམ་བཞིན་ཤེས་པར་བྱའོ༔ ཤམ་བུ་རྣམས་ནི་ཁྲི་ཚོ་དག་ཏུ་འདོན༔ དེ་ལྟར་བསྒྲུབས་པས་འཇིག་རྟེན་དབང་ཕྱུག་གི༔
ལྷ་ཞལ་མཇལ་ཞིང་གོ་འཕང་ཐོབ་པར་འགྱུར༔ ས་མ་ཡ༔ མཐར་དབྱངས་གསལ་ཡིག་བརྒྱ་རྟེན་སྙིང་ལན་གསུམ་རེའི་མཇུག་ཏུ་སྟོངས་ཚིག་འབུལ་བ་ནི། ཡེ་ཤེས་ལྷ་ཚོགས་སྤྱན་འདྲེན་གཤེགས༔ ཕྱི་ནང་གསང་བའི་མཆོད་པ་འབུལ༔ སྐུ་གསུང་ཐུགས་ཡོན་ཕྲིན་ལས་བསྟོད༔ ལྷག་ཆད་འགལ་འཁྲུལ་ཉམས་ཆག་བཤགས༔ མཆོག་དང་ཐུན་མོང་དངོས་གྲུབ་སྩོལ༔ སྒྲུབ་པའི་སྐབས་ཐུན་གཏོར་འབུལ་བར་སྤྲོ་ན་གཏོར་སྣོད་དུ་ཐུན་གཏོར་བཞག་ལ༔ ཧཱུྃ༔
ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་གསང་བའི་ལྷ་ཚོགས་འཁོར་བཅས་ལ༔ ཐུགས་དམ་བསྐུལ་ཕྱིར་རྒྱན་ལྡན་མཆོད་པ་བཞེས༔ འགྲོ་ཀུན་བྱང་ཆུབ་ཐོབ་པའི་ཕྲིན་ལས་མཛོད༔ ཞེས་ཐུན་གཏོར་འབུལ་ལ་རྒྱུན་མཆོད་དུ་མེད་ཀྱང་རུང༌། བདག་འཇུག་བྱ་བ་ལ་གཉིས། དང་པོ་བཤམས་བཀོད་ནི། རས་བྲིས་མཎྜལ་སྟེང༌། འབྲུ་ཚོམ་ལྷ་གྲངས་ལྟར་བཀོད། དབུས་ལྡིང་ཁྲིའི་ཁར་བུམ་པ་མགུལ་ཆིངས་དཀར་པོ་བུམ་རྫས་སོ་ལྔས་བཀང་བ་ཁ་རྒྱན་གསེབ་ཏུ་ཐུགས་རྗེ་ཆེན་པོའི་སྐུ་ཙཀ་ཀྱང་གཟུག །
ཐོག་ཏུ་ཐོད་པ་མཚན་ལྡན་གྱི་ནང་དུ་ཆོས་སྨན་ཆང་སྦྱར་བཀང་བའི་སྟེང་དུ་མེ་ལོང་ཆང་གིས་བརླན་པ་ལ་སིནྡྷུ་ར་བརྡལ་ཏེ་ཆོས་འབྱུང་བྲིས་པའི་ལྟེ་བར་མཱུྃཿཧ་རི་ནི་ས་བྲིས་པ་བཀོད་དར་དམར་གྱི་གུར་ཕུབ་མེ་ལོང་དང་ཤེལ་རྡོ་དར་སྣ་ལྔ་ལྷ་ཙཀ་རྣམས་བཀོད། ཉེ་ལོགས་སུ་ཆང་དང་བདུད་རྩི་སྦྱར་བའི་དམ་ཆུ། མིག་དར། མེ་ཏོག་བགེགས་གཏོར་སོགས་དང་རང་རང་མདུན་ནང་མཆོད་རྡོར་དྲིལ་སོགས་ཉེར་མཁོ་ཚང་བར་བྱ་ལ། གཉིས་པ་སྒྲུབ་མཆོད་ནི། ལས་བྱང་བརྒྱུད་འདེབས་ནས་བཟུང་བསྙེན་བསྟོད་མཐར་དབང་སྒྲུབ་བདག་འཇུག་གནས་ལུང་སོགས་ཀྱི་སྐབས་སུ་འདིར་རྣམ་བུམ་སྒྲུབ་པ་ནི། དུང་ཆུ་བུམ་པའི་ཁར་བཞག་ལ། གཟུང་ཐག་འཇུས་ཏེ། ཕཊ྄་ཛཿ ས་ཕྱེས་ལ།
བདག་ལྷར་གསལ་བའི་དཀྱིལ་འཁོར་དང༌། མདུན་བསྐྱེད་གཞལ་ཡས་ཁང་བུམ་ནང་གི་ཐུགས་རྗེ་ཆེན་པོའི་ལྷ་ཚོགས་རྣམས་ཀྱི་ཐུགས་ཀའི་ས་བོན་ལས་རྩ་བའི་སྔགས་ཕྲེང་འཕྲོས་ནས་གཟུང་ཐག་གི་ལམ་བརྒྱུད་བུམ་ལྷའི་ཞལ་དུ་ཞུགས་ཐུགས་ཀའི་སྔགས་ཕྲེང་ལས་འོད་ཟེར་འཕྲོས་པས་ཕྱོགས་བཅུའི་རབ་འབྱམས་ཀྱི་ཐུགས་རྒྱུད་བསྐུལ་ཏེ། བྱིན་རླབས་དང་དངོས་གྲུབ་འབྱུང་བ་ལྔའི་དྭངས་མ་ཚེ་དང་ཡེ་ཤེས་ཀྱི་ཡོན་ཏན་ཐམས་ཅད་དང༌། སྐུ་དང་ཡིག་འབྲུ་ཕྱག་མཚན་འོད་ཟེར་གྱི་ཚུལ་དུ་ཚུར་འདུས། དཀྱིལ་འཁོར་མུ་མཐའ་མེད་པར་ཡོངས་སུ་ཁྱབ་སྣང་སྲིད་ལ་ཕོག་པས་རིགས་དྲུག་སེམས་ཅན་ཀུན་གྱི་ཚེ་རབས་ཀྱི་བག་ཆགས་སྒྲིབ་གཉིས་སྦྱངས་ཏེ་སྐུ་གསུམ་བདེ་བ་ཆེན་པོའི་ཞིང་ཁམས་སུ་བཀོད། ཡེ་ཤེས་ལྔ་ཡི་ཡོན་ཏན་ཅིག་ཅར་དུ་རྫོགས་པར ་བསམ། ཨོཾ་ཨཱཿཧཱུྃ། ཨོཾ་མ་ཎི་པདྨེ་ཧཱུྃ་ཧྲཱིཿ དེ་ལྟར་སྔགས་ཕྲེང་རྣམས་ལུ་གུ་རྒྱུད་སྦྲེལ་བ་ལྟར་འཕྲོས་ནས་བུམ་པའི་ལྷ་ལ་ཕོག་སྟེ་ཐུགས་དམ་གྱི་རྒྱུད་བསྐུལ་བར་བསམ། ལས་བུམ་བསང་སྦྱངས།
སྟོང་པའི་ངང་ལས་རིན་པོ་ཆེའི་བུམ་པ་ཚད་དང་མཚན་ཉིད་ཐམས་ཅད་རྫོགས་པའི་ནང་དུ་པདྨ་དང་ཉི་མ་ལ་གནས་པའི་ཁྲོ་བོ་བདུད་རྩི་འཁྱིལ་པ་ལྗང་སྔོན་ཕྱག་གཉིས་ཐལ་སྦྱར་གྱི་བར་དུ་བདུད་རྩིའི་བུམ་པ་འཛིན་པ༔ ཁྲོ་བོའི་ཆས་ཐམས་ཅད་ལྡན་པའི་སྤྱི་བོར་ཨོཾ༔ མགྲིན་པར་ཨཱཿ ཐུགས་ཀར་ཧཱུྃ༔ དེ་ལས་འོད་ཟེར་འཕྲོས་པས་ཡེ་ཤེས་པ་སྤྱན་དྲངས་གཉིས་སུ་མེད་པར་གྱུར༔ བཛྲ་ས་མཱ་ཡ་ཛ་ཛཿཧཱུྃ་བཾ་ཧོཿ ཨོཾ་བཛྲ་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ རྒྱལ་བ་ཀུན་གྱི་ཕྲིན་ལས་སྐུ༔ འཇིགས་བྱེད་འཇིགས་པའི་མཐུ་སྟོབས་ཅན༔ ཁྲོ་བོ་རྒྱལ་པོ་ཁྱོད་ལ་བསྟོད༔
ལས་རྣམས་འགྲུབ་པར་མཛད་དུ་གསོལ༔ ཐུགས་ཀར་ཉི་སྟེང་ཧཱུྃ་མཐར་སྔགས་ཕྲེང་འཁོར་བ་དེ་ལས་བདུད་རྩི་བབས་པས་བུམ་པ་གང་བར ་མོས་ལ༔ ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄ཿ མཐར་དབྱངས་གསལ་ཡིག་བརྒྱ་རྟེན་སྙིང་ལན་གསུམ་རེའི་མཇུག་ཏུ་སྟོང་ཚིག་འབུལ་བ་ནི། ཡེ་ཤེས་ལྷ་ཚོགས་སྤྱན་འདྲེན་གཤེགས༔ ཕྱི་ནང་གསང་བའི་མཆོད་པ་འབུལ༔ སྐུ་གསུང་ཐུགས་ཡོན་ཕྲིན་ལས་བསྟོད༔ ལྷག་ཆད་འགལ་འཁྲུལ་ཉམས་ཆག་བཤགས༔ མཆོག་དང་ཐུན་མོང་དངོས་གྲུབ་སྩོལ༔ དུང་ཆུ་མཆོད་ཡོན།
ཨོཾ་ཨཱཿཧཱུྃ ་གིས་ཕུལ་ལ། བུམ་ལྷ་བདེ་སྟོང་གི་ངོ་བོར་ཞུ་བས་དམ་ཡེ་གཉིས་སུ་མེད་པའི་བྱང་སེམས་བདུད་རྩིས་བུམ་པ་གང་བར ་བསམ་མོ། བུམ་ཆུ་བཀྱེ་ལ། ཇི་ལྟར་བལྟམས་པ་ སོགས་ལས་བུམ་གྱི་ཆུས་ཁྲུས་བྱ། གསུམ་པ་བདག་འཇུག་དངོས་ལ་མཎྜལ་ཕུལ། སྤྲོ་ན་བགེགས་བསྐྲད་བྱ། བསྡུ་ན་ཧཱུྃ་བཞིའི་སྔགས་ཀྱིས་བསྐྲད། ཨོྃ་ཙཀྵུ་ཨཱཿཁཾ་བཱི་ར་ཧཱུྃ༔ ཞེས་མིག་དར་འཆང་མེ་ཏོག་གཏད། མཎྜལ་འབུལ་བ་ནི།
ཧོཿ དཀྱིལ་འཁོར་གཙོ་བོ་བླ་མ་ཉིད༔ རྡོ་རྗེ་སློབ་དཔོན་རིགས་ཀྱི་བདག༔ འཁོར་འདས་ཟིལ་གནོན་དཀྱིལ་འཁོར་དུ༔ བདག་འཇུག་བཀའ་སྩལ་ཞུ་བའི་རྟེན༔ བདག་ལུས་ལོངས་སྤྱོད་དགེ་རྩ་དང༔ ཞིང་ཁམས་ཡུལ་ཞིང་ཆུང་མ་བཅས༔ འཛམ་གླིང་བྱེ་བ་ཕྲག་བརྒྱ་དང༔ གྲངས་མེད་འཇིག་རྟེན་དང་བཅས་ཏེ༔ འཛམ་གླིང་འདི་རུ་བཀོད་ནས་ཀྱང༔
མཎྜལ་གཅིག་ཏུ་བཀྲམ་པའི་ཚོགས༔ དཀྱིལ་འཁོར་ལྷ་ལ་བདག་འབུལ་ན༔ དབང་བསྐུར་རྗེས་སུ་གནང་བར་སྩོལ༔ ཨོྃ་བཛྲ་བྷཱུ་མི་ཨི་པ་མཎྜལ་ཀཾ་ནིརྻ་ཏ་ཡ་མི༔ མཎྜལ་ཕུལ། སྐྱབས་སེམམས་སྡོམ་གཟུང་ནི། བླ་མ་སངས་རྒྱས་འཁོར་དང་བཅས༔ ཀུན་ནས་བདག་ལ་དགོངས་སུ་གསོལ༔ བླ་མ་དཀོན་མཆོག་གསུམ་པོ་ལཿ བྱང་ཆུབ་མ་ཐོབ་བར་དུ་ནི༔
སྐྱབས་ཀྱི་མཆོག་ཏུ་བཟུང་བར་བགྱི༔ སྔོན་ནས་བསགས་པའི་སྡིག་སྒྲིབ་བཤགས༔ འགྲོ་དོན་སངས་རྒྱས་འཐོབ་བྱའི་ཕྱིར༔ སྨོན་འཇུག་བྱང་ཆུབ་སེམས་བསྐྱེད་དོ༔ སེམས་ཅན་ཡོངས་སུ་སྨིན་བྱའི་ཕྱིར༔ གསང་སྔགས་སྤྱོད་པ་རླབས་ཆེན་སྤྱོད༔ དོན་དམ་སྤྲོས་བྲལ་བྱང་ཆུབ་སེམས། རང་བྱུང་མཐའ་བྲལ་གསལ་སྟོང་བསྒོམ༔ ཞེས་ལན་གསུམ་གྱིས་དམ་བཅའ་ཞིང་སྡོམ་པ་བཟུང་༔ ཧོཿ
གསང་སྔགས་དཀྱིལ་འཁོར་གཉན་པོ་ཡི༔ དམ་ཚིག་སྲོག་ལྟར་སྲུང་བ་འདི༔ སྙིང་ལ་ཡེ་ཤེས་ལྷ་རྣམས་གནས༔ དམ་ཉམས་རྣམས་ལ་གཤིན་རྗེར་འགྱུར༔ ཨོྃ་ལོ་ཧ་བིཥཚས་ཧ་ལ་ཨི་དནྟེ་སྭཱ་ཧཱ༔ དམ་ཆུ་མྱངས། ཨོྃ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄ཿ སྟོང་པའི་ངང་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་༔ རང་ཉིད་སྐད་ཅིག་གིས་ཧྲཱི་ལས་ཐུགས་རྗེ་ཆེན་པོ་འཁོར་འདས་ཟིལ་གནོན་སྐུ་མདོག་དཀར་གསལ་འོད་དུ་འབར་བ༔ ཞལ་གཅིག་ཕྱག་གཉིས་པ་མཉམ་བཞག་གི་ཟེར་ལས་ཤེལ་ཕྲེང་དང་པད་དཀར་ཡུ་བ་འཁྲིལ་བ་ལོངས་སྐུའི་ཆ་བྱད་ཅན་མཚན་སོ་གཉིས་དང་དཔེ་བྱད་བཟང་པོ་བརྒྱད་ཅུས་སྤྲས་པ༔
སྐུ་ལ་རིན་པོ་ཆེ་སྣ་ཚོགས་ཀྱིས་བརྒྱན་ཅིང་༔ ཞབས་ཕྱེད་པའི་སྐྱིལ་ཀྲུང་དུ་བཞུགས་པ༔ ཡུམ་དབྱངས་ཅན་མ་དམར་མོ་དུང་དམར་མགུལ་ནས་འཁྱུད་པའོ༔ དེ་ཡི་སྤྱི་གཙུག་ཏུ་རིགས་བདག་ཐོག་མའི་མགོན་པོ་སྐུ་མདོག་དམར་གསལ་པདྨ་རཱ་གའི་མདངས་ལྡན་མཉམ་བཞག་སྐྱིལ་ཀྲུང་བཞུགས་པ༔ ཕྱོགས་བཞིར་ཐུགས་རྗེ་ཆེན་པོ་རིགས་བཞི་ཡབ་ཡུམ་སྒོ་སྐྱོང་དང་བཅས་པ་གསལ་བའི་ཐུགས་ཀའི་ཧཱུྃ་ལས་འོད་ཟེར་འཕྲོས་པས༔ ཤར་ཕྱོགས་རི་བོ་ཏཱ་ལ་ནས༔ ཐུགས་རྗེ་ཆེན་པོ་འཁོར་འདས་ཟིལ་གནོན་ལ༔ སངས་རྒྱས་བྱང་སེམས་ཀྱིས་བསྐོར་བ་སྐུ་ཆེ་བ་རི་རབ་ཙམ་ཆུང་བ་ནས་འབྲུ་ཙམ། ཡང་སྤྲུལ་རྡུལ་ཕྲན་ཙམ། སྐུ་ཕྱག་རྒྱ།
གསུང་ཡིག་འབྲུ། ཐུགས་ཕྱག་མཚན་གྱི་རྣམ་པ་ཁ་བ་བུ་ཡུག་འཚུབས་པ་བཞིན་བྱོན་ནས་སིབ་སིབ་ཐིམ་པར་མོས་ཤིག ཨོྃ་བཛྲ་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ ཨ་བེ་ཤ་ཡ་ཨ་ཨཱཿ རྡོ་རྗེ་སྤྱི་བོར་བཞག་ལ། ཏིཥྛ་བཛྲ༔ རྡོ་རྗེ་རྒྱ་གྲམ་བྱ། ཨོྃ་བཛྲ་ཙཀྵུ་པྲ་བེ་ཤ་ཡ་ཕཊ྄ཿ ཅེས་མིག་དར་བསལ།
ཐམས་ཅད་ཀྱིས་མེ་ཏོག་མཐེབ་སྲིན་བར་དུ་བཟུང་ལ། ཨོྃ་བཛྲ་པུཥྤེ་ཨཱ་ཡུ་ཥེ་སྭཱ་ཧཱ༔ མེ་ཏོག་སྤྱི་བོར་བཀོད། སློབ་དཔོན་གྱི་ཐུགས་ཀ་ནས་འོད་ཟེར་ལྕགས་ཀྱུ་ལྟ་བུ་འཕྲོས་པས་གདན་གསུམ་ཚང་བའི་དབང་གི་ལྷ་ཚོགས་ནམ་མཁའ་གང་བར་བཛྲ་ས་མཱ་ཡ་ཛཿ ས་སྤྱན་དྲངས། ཨརྒྷཾ་ སོགས་ཀྱིས་མཆོད། ནམ་མཁའ་གང་བའི་དབང་གི་ལྷ་ཚོགས་རྣམས་ཀྱིས་བཀྲ་ཤིས་པའི་རྣམ་པ་དུ་མ་དང་ལྡན་པས་རིན་པོ་ཆེའི་བུམ་པ་བདུད་རྩིའི་ཆུ་རྒྱུན་གྱིས་དབང་བསྐུར་བར ་མོས་ལ། ཧཱུྃ༔ བུམ་པ་ལོངས་སྐུའི་གཞལ་ཡས་ཁང་༔ བདུད་རྩི་འཕགས་མཆོག་སྤྱན་རས་གཟིགས༔
རིགས་ཀྱི་བུ་ལ་དབང་བསྐུར་བས༔ དབང་ལྷ་དཀྱིལ་འཁོར་ཡོངས་རྫོགས་ཤོག༔ ཨོྃ་ལོ་ཀི་ཤྭ་ར་ཀཱ་ཡ་ཨ་བྷི་ཥིཉྩ་ཧཱུྃ༔ དེས་སྐུ་ཡི་དབང་ཐོབ་ལུས་ཀྱི་སྒྲིབ་པ་དག༔ དེང་ཕྱིན་ཆད་ལུས་ཀྱི་དཀྱིལ་འཁོར་བསྒོམ་པ་ལ་དབང་༔ འབྲས་བུ་སྤྲུལ་པའི་སྐུ་འགྲུབ་པའི་སྐལ་ལྡན་དུ་བྱས་སོ༔ དེ་ནས་གསུང་བྷནྡྷ་ཐོགས་ལ། བྷནྡྷ་བདེ་བ་ཆེན་པོའི་ཕོ་བྲང་དུ་བླ་མ་ཡབ་ཡུམ་སྦྱོར་བའི་དཀར་དམར་བྱང་སེམས་བྷནྡྷར་འཁྱིལ་བའི་བདུད་རྩི་ལྕེ་ཐོག་ཏུ་བཞག་ལ། ཧཱུྃ༔ བྷནྡྷ་ཡེ་ཤེས་འཁོར་ལོ་ལྔ༔
བྱང་སེམས་འཕགས་མཆོག་སྤྱན་རས་གཟིགས༔ རིགས་ཀྱི་བུ་ལ་དབང་བསྐུར་རོ༔ སྔགས་དབང་དཀྱིལ་འཁོར་ཡོངས་རྫོགས་ཤོག༔ ཨོྃ་ལོ་ཀི་ཤྭ་ར་ཝཱཀྐ་ཨ་བྷི་ཥིཉྩ་ཧཱུྃ༔ དེས་གསུང་གི་དབང་ཐོབ་ངག་གི་སྒྲིབ་པ་དག༔ དེང་ཕྱིན་ཆད་བཟླས་བརྗོད་དང་རླུང་སྔགས་ཀྱི་དཀྱིལ་འཁོར་བསྒོམ་པ་ལ་དབང་༔ འབྲས་བུ་ལོངས་སྤྱོད་རྫོགས་པའི་སྐུ་འགྲུབ་པར་བྱས་སོ༔ དེ་ནས་ཐུགས་ཀྱི་དབང་མེ་ལོང་ངམ་དཀྱིལ་འཁོར་གང་རུང་ཐོགས་ལ། གཟུགས་དང་ལང་ཚོ་རྫོགས་པའི་ཤེས་རབ་མ་སྙེམས་མའི་ངོ་བོ་པང་དུ་འཁོད་པར་ བསམས་ལ། ཧཱུྃ།
འདི་བསྟེན་སངས་རྒྱས་ཐམས་ཅད་ཀྱི། ། བླ་མེད་བྱང་ཆུབ་མཆོག་གི་ལམ། ། སྐལ་ལྡན་ཁྱོད་ལ་དབང་བསྐུར་བས། ། དགའ་བཞི་ཡེ་ཤེས་རྒྱས་པར་ཤོག ། ཀརྨ་མུ་དྲ་ཛྙཱ་ན་སིདྡྷི་ཧཱུྃ། ཞེས་འདུ་ཤེས་སུམ་ལྡན་གྱིས་རིག་མ་དང་མཉམ་པར་སྦྱོར་བས་དགའ་བ་བཞིའི་རིམ་པས་ལྷན་སྐྱེས་ཀྱི་བདེ་བ་བརྟན་པར་བསམས་ལ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷཱ་ཝ་ཨཏྨཱ་ཀཽ྅་ཧཾ། ཞེས་བརྗོད་ཅིང་འཁྱུད་རྒྱ་བྱ། དེ་ལྟར་ཤེས་རབ་ཡེ་ཤེས་ཀྱི་དབང་བསྐུར་བས། ཐུགས་ཀྱི་དབང་ཐོབ།
ཡིད་ཀྱི་སྒོ་ནས་བསགས་པའི་སྡིག་སྒྲིབ་སྦྱངས། གནས་སྐབས་སུ་ལམ་ཕོ་ཉ་བསྒོམ་པ་ལ་དབང༌། མཐར་ཐུག་འཁོར་འདས་ཀྱི་རྟོག་ཚོགས་ཐམས་ཅད་བདེ་བ་ཆེན་པོ་ཐུགས་མི་ཟད་རྒྱན་གྱི་འཁོར་ལོར་བྱིན་གྱིས་བརླབས་པ་ཡིན་ནོ། དེང་ཕྱིན་ཆད་ཡིད་ཏིང་ངེ་འཛིན་གྱི་དཀྱིལ་འཁོར་བསྒོམ་པ་ལ་དབང༌། འབྲས་བུ་ཆོས་ཀྱི་སྐུ་འགྲུབ་པའི་སྐལ་ལྡན་དུ་བྱས་སོ། དེ་ནས་རིགས་ལྔའི་ཚོམ་བུ་དང་ཤེལ་རྡོ་ཐོགས་ལ། ཧཱུྃ༔ སྣང་སྟོང་ལྷ་སྐུ་གྲགས་སྟོང་སྔགས༔ དྲན་སྟོང་ཤེས་རབ་ཡེ་ཤེས་སྐུ༔ སྣ་ཚོགས་གསལ་སྟོང་ངོ་བོ་ཉིད༔
ངོ་སྤྲོད་ཚིག་གི་དབང་བསྐུར་རོ༔ ཨོྃ་དྷརྨ་སྭ་བྷཱ་ཝ་ཨ་བྷི་ཥིཉྩ་ཧཱུྃ༔ ཅུང་ཟད་མཉམ་པར་བཞག དེ་ལྟར་དབང་བཞི་པ་བསྐུར་བས་སྒོ་གསུམ་ཆགས་མཉམ་གྱིས་བསགས་པའི་བག་ཆགས་དྲི་མ་དག ལམ་ཁྲེགས་ཆོད་ཐོད་རྒལ་བསྒོམ་པ་ལ་དབང༌། འབྲས་བུ་ངོ་བོ་ཉིད་སྐུ་དཔལ་རྡོ་རྗེ་སེམས་དཔའི་སྐུ་ཐོབ་པའི་སྐལ་པ་ཅན་དུ་བྱས་སོ། མཎྜལ་ཕུལ། གཙོ་བོས་ཇི་ལྟར་བཀའ་བསྩལ་པ༔ དེ་དག་ཐམས་ཅད་བདག་གིས་བགྱི༔ ཁྱེད་ལ་བདག་ནི་འབུལ་ལགས་ན༔
སློབ་མར་བཟུང་ནས་སྤྱད་དུ་གསོལ༔ ས་གཞི་སྤོས་ སོགས? བསོད་ནམས་འདི་ཡིས? ༈ བདག་འཇུག་རྒྱས་པར་མི་སྤྲོ་ན། དབང་བསྐུར་གནས་འདྲེན་རབ་གནས་སོགས་ལ་འབྲེལ་བའི་ཚེ་རྒྱས་པར་བྱ་ན་བདག་འཇུག་ལེན་པ་ཡིན་ཡང་བསྡུ་ན་རིག་པའི་མེ་ཏོག་དོར་བ་འདི་ཙམ་གྱིས་ཆོག་གསུངས་པས། ཨོྃ་བཛྲ་ས་མ་ཡ་ཨོྃ། ཨཱཿབཛྲ་ས་མ་ཡ་ཨཱཿ ཧཱུྃ་བཛྲ་ས་མ་ཡ་ཧཱུྃ། སྭཱ་བཛྲ་ས་མ་ཡ་སྭཱ། ཧཱ་བཛྲ་ས་མ་ཡ་ཧཱ། ཞེས་མེ་ཏོག་ཕུལ་བས།
བདག་དང་དཀྱིལ་འཁོར་བའི་སྐུ་གསུང་ཐུགས་ཡོན་ཏན་ཕྲིན་ལས་རྣམས་གཉིས་སུ་མེད་པར ་བསམ་ཞིང༌། ཨོྃ། ཡེ་ཤེས་རྒྱལ་པོ་སྐུ་གསུང་ཐུགས། ། ཡོན་ཏན་ཕྲིན་ལས་རྨད་པོ་ཆེ། ། དེ་ཉིད་དུ་ནི་མཉམ་སྦྱོར་བས། ། ཕྱག་རྒྱ་ཆེན་པོར་བདག་གྱུར་ཅིག ། ཨོྃ་བཛྲ་ས་མ་ཡ་ཧཱུྃ། ཨོྃ་བཛྲ་ས་མ་ཡ་སཏྭཾ། ཨོྃ་བཛྲ་ས་མ་ཡ་ཧོ། ཞེས་དངོས་གྲུབ་བསྐུལ་ཞིང་བསྟིམ་མོ།
གནང་བ་ཞུ་བ་ནི། ཐལ་མོ་སྦྱར་བས་བཏུད་དེ། ཨོྃ། རྡོ་རྗེ་ཡེ་ཤེས་ཐོབ་བྱེད་པའི། ། དེ་བཞིན་གཤེགས་པ་ཐམས་ཅད་ཀྱི། ། སྙིང་པོའི་དཀྱིལ་འཁོར་ཆེན་པོ་འདིར། ། བདག་གི་སློབ་མར་འཇུག་པར་འཚལ། ཞེས་གསོལ་བས་གནང་བ་བྱིན་པར་བསམ་མོ། དབང་བསྐུར་གྱི་ཚེ་བདག་འཇུག་རྒྱས་པར་བླངས་ཀྱང་གནང་བ་ཞུ་བ་འདི་ནི་ངེས་པར་བྱ་དགོས་སོ། གོང་གསལ་འདི་བཞིན་གསང་ཆེན་སྔ་འགྱུར་གོང་མའི་ཕྱག་བཞེས་ཏེ་བཀའ་གཏེར་ཡོངས་ཀྱི་ཆིངས་ཡིན་པས་ཕྱག་ལེན་ཏུ་ཐེབས་པ་གལ་ཆེའོ།
༈ གསུམ་པ་གཞན་དོན་གནས་འདྲེན་བྱ་བ་ནི་འོག་ཏུ་བལྟ་བར་བྱའོ། བཞི་པ་གཉིས་ཀའི་དོན་དུ་ཚོགས་མཆོད་བྱ་བ་ནི། སྐབས་འདིར་གསོལ་ཁ་སྤྱི་དང་བྱེ་བྲག་ཐུགས་རྗེ་ཆེན་པོའི་སྒོས་སྲུང་རྣམས་གྲུབ་ནས་སྤྲོ་ན་ན་རཀ་སྐོང་བཤགས་སོགས་སྤྱི་ལྟར་བྱས་ལ་རིག་འཛིན་སྲོག་སྒྲུབ་སྤྱན་འདྲེན་ཡན་སོང༌། དེ་ནས་ཚོགས་བྱ་བ་ནི༔ ཆུ་གཙང་གིས་བྲན་ཞིང༌། རྃ་ཡྃ་ཁྃ་ ཞེས་ལན་གསུམ་གྱིས་སྦྱང་༔ དང་པོ་བྱིན་གྱིས་བརླབ་པ་ནི། ཨོཾ་ཨཱཿཧཱུྃ༔ ལན་གསུམ་བརྗོད། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄ཿ
ཨོཾ་སྭ་བྷཱ་ཝ་ཤུདྡྷ་སརྦ་དྷརྨ་སྭ་བྷཱ་ཝ་ཤུདྡྷོ་ཧཾ༔ སྟོང་པ་ཉིད་དུ་གྱུར༔ སྟོང་པའི་ངང་ལས་ཚོགས་གཞོང་བྷནྡྷ་ལྕང་ལོ་ཅན་ཡངས་ཤིང་རྒྱ་ཆེ་བའི་ནང་དུ༔ ག་ཎ་ཚོགས་ཀྱི་མཆོད་པ་ནམ་མཁའི་ཁྱོན་ལྟར་ཁེངས་པའི་རང་བཞིན་དུ་གྱུར༔ ཨོཾ་སརྦ་དྲ་བྱཾ་བྷི་ཤོ་དྷ་ཡ་བྷྱོ་བྷི་ཤོ་སྥ་ར་ཎ་མེ་གྷ་ཨཱཿཧཱུྃ༔ གཉིས་པ་སྤྱན་འདྲེན་པ་ནི། ཧཱུྃ༔ འོག་མིན་ཀློང་ཡངས་ཕྱོགས་བཅུའི་དཀྱིལ་འཁོར་ནས༔ ཀུན་བཟང་སྣང་མཐའ་ཆོས་སྐུའི་ལྷ་ཚོགས་རྣམས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔
རང་བྱུང་ལྷུན་གྲུབ་འོད་ལྔའི་ཕོ་བྲང་ནས༔ འཁོར་འདས་ཟིལ་གནོན་ལོངས་སྐུ་ལྷ་ཚོགས་རྣམས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ སྣ་ཚོགས་མ་འགགས་དྲྭ་བའི་ཕོ་བྲང་ནས༔ སྤྲུལ་སྐུ་རིག་འཛིན་པད་འབྱུང་ལྷ་ཚོགས་རྣམས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ སྐུ་གསུང་ཐུགས་ཡོན་ལྔ་ལྡན་ཞིང་ཁམས་ནས༔ ཐུགས་རྗེ་ཆེན་པོ་རིགས་བཞི་ཡབ་ཡུམ་རྣམས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ རྣམ་ཐར་བཞི་ལྡན་ཚད་མེད་ཕོ་བྲང་ནས༔
རིགས་བཞི་སྒོ་མ་ཌཱཀྐིའི་ཚོགས་བཅས་རྣམས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ ངོ་མཚར་བཀོད་པ་ལྷུན་གྲུབ་ཕོ་བྲང་ནས༔ བཀའ་སྡོད་སྲུང་མ་དམ་ཅན་གཏེར་བདག་རྣམས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ ཞི་རྒྱས་དབང་དྲག་ཕྲིན་ལས་ལྷ་ཚོགས་རྣམས༔ དབུ་སྐྲ་ཐོར་ཚུགས་ཅོད་པན་པུ་རུ་རུ༔ ཌཱ་རུ་ཅང་ཏེའུ་གཡེར་ཁ་སི་ལི་ལི༔ རུས་པའི་རྒྱན་ལྡན་གར་ཐབས་ཤིགས་སེ་ཤིག༔ སྣང་གླུ་བརྡ་སྐད་ལྡེམ་འགྲོས་ཁྱུགས་སེ་ཁྱུག༔
ཐུགས་རྗེའི་ནུས་རྩལ་བྱིན་རླབས་ཤ་ར་ར༔ ཚོགས་ལ་གཤེགས་ཤིང་གནས་འདིར་བྱིན་ཆེན་ཕོབ༔ དབང་བཞི་བསྐུར་ལ་མཆོག་ཐུན་དངོས་གྲུབ་སྩོལ༔ ཨོཾ་བཛྲ་ས་མཱ་ཡ་ཕཻཾ་ཕཻཾ་ཛ་ཛཿ ཨ་བེ་ཤ་ཡ་སཏྭཾ༔
གསུམ་པ་ཚོགས་མཆོད་འབུལ་བ་ནི། ཧཱུྃ༔ བླ་མ་ཡི་དམ་མཁའ་འགྲོ་དམ་ཅན་དང་༔ ཆོས་སྐྱོང་གཏེར་སྲུང་དཀྱིལ་འཁོར་སྐྱོང་མཛད་པ༔ འདོད་ཡོན་ལོངས་སྤྱོད་ཞལ་ཟས་ཚོགས་ཀྱིས་མཆོད༔
བཞེས་ནས་དབང་དང་དངོས་གྲུབ་དེང་འདིར་སྩོལ༔ ཨོཾ་ཨཱཿཧཱུྃ༔ ག་ཎ་ཙཀྲ་ས་པ་རི་ཝཱ་ར་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ བཞི་པ་བསྐང་བ་བྱ་བའི་རིམ་པ་ནི། མཆོད་རྫས་སྣ་ཚོགས་སྤྱན་གཟིགས་བཤམ༔ རོལ་མོ་དབྱངས་སྙན་དྲི་ཞིམ་བཅས༔ ཀུན་ཚང་འབྱོར་ལྡན་བགྱིས་ནས་སུ༔ སྐོང་བཤགས་ཆོ་གར་འབད་པར་བྱ༔ ས་མ་ཡ༔ དང་པོ་ཐུགས་དམ་བསྐང་ཕྱིར་སྤྱན་འདྲེན་པ་ནི༔
ཧཱུྃ་ཧྲཱིཿ འོག་མིན་ཆོས་དབྱིངས་ལྷུན་གྲུབ་ཕོ་བྲང་ནས༔ ཆོས་སྐུ་སྣང་མཐའ་ལོངས་སྐུ་སྤྱན་རས་གཟིགས༔ ཐུགས་རྗེ་སྤྲུལ་སྐུ་སངས་རྒྱས་བྱང་སེམས་ཚོགས༔ དཀྱིལ་འཁོར་གསང་བའི་ལྷ་ཚོགས་མ་ལུས་ཀུན༔ ཐུགས་དམ་བསྐང་ཕྱིར་གནས་འདིར་གཤེགས་སུ་གསོལ༔ མི་ཤིགས་འཁོར་ལོ་པད་ཟླའི་གདན་ལ་བཞུགས༔ གདུང་ཤུགས་གུས་པའི་ཡིད་ཀྱིས་ཕྱག་འཚལ་བསྟོད༔ ཕྱི་ནང་གསང་བའི་མཆོད་སྤྲིན་རྒྱ་མཚོ་འདིས༔ སྐུ་གསུམ་དཀྱིལ་འཁོར་ལྷ་ཚོགས་ཐུགས་དམ་བསྐང་༔
ཉམས་ཆག་བསྐངས་ཤིང་དངོས་གྲུབ་སྩལ་དུ་གསོལ༔ ཧཱུྃ༔ ལྟ་བ་རང་རིག་ཀ་དག་མངོན་གྱུར་པའི༔ སྣང་མཐའ་འོད་དཔག་མེད་ཀྱི་ཐུགས་དམ་བསྐང་༔ མ་འགགས་རྩལ་ཆེན་ངོ་བོ་སོ་སོར་རྫོགས༔ ལོངས་སྐུ་སྤྱན་གཟིགས་ཡབ་ཡུམ་ཐུགས་དམ་བསྐང་༔ ཐུགས་རྗེས་ཐབས་མཁས་གང་འདུལ་དེར་སྟོན་མཆོག༔ ཧེ་རུ་ཀ་པ་སྤྲུལ་སྐུའི་ཐུགས་དམ་བསྐང་༔ ཧཱུྃ༔ ཞེ་སྡང་རྣམ་དག་དམྱལ་བའི་སྡུག་བསྔལ་འཇོམས༔
རྣམ་སྣང་སྤྱན་རས་གཟིགས་ཀྱི་ཐུགས་དམ་བསྐང་༔ ང་རྒྱལ་རྣམ་དག་ལྷ་ཡི་སྡུག་བསྔལ་འཇོམས༔ རཏྣ་སྤྱན་རས་གཟིགས་ཀྱི་ཐུགས་དམ་བསྐང་༔ འདོད་ཆགས་རྣམ་དག་མི་ཡི་སྡུག་བསྔལ་འཇོམས༔ པདྨ་སྤྱན་རས་གཟིགས་ཀྱི་ཐུགས་དམ་བསྐང་༔ ཕྲག་དོག་རྣམ་དག་ལྷ་མིན་སྡུག་བསྔལ་འཇོམས༔ ཀརྨ་སྤྱན་རས་གཟིགས་ཀྱི་ཐུགས་དམ་བསྐང་༔ གཏི་མུག་རྣམ་དག་བྱོལ་སོང་སྡུག་བསྔལ་འཇོམས༔ བུདྡྷ་སྤྱན་རས་གཟིགས་ཀྱི་ཐུགས་དམ་བསྐང་༔ སེར་སྣ་རྣམ་དག་ཡི་དྭགས་སྡུག་བསྔལ་འཇོམས༔
ཀུན་འདུས་སྤྱན་རས་གཟིགས་ཀྱི་ཐུགས་དམ་བསྐང་༔ ཧཱུྃ༔ ས་ཁམས་རྣམ་དག་མངལ་སྐྱེས་སྒོ་གཅོད་མ༔ ཡུམ་ཆེན་སངས་རྒྱས་སྤྱན་མའི་ཐུགས་དམ་བསྐང་༔ ཆུ་ཁམས་རྣམ་དག་སྒོང་སྐྱེས་སྒོ་གཅོད་མ༔ ཡུམ་ཆེན་མཱ་མ་ཀཱི་ཡི་ཐུགས་དམ་བསྐང་༔ མེ་ཁམས་རྣམ་དག་དྲོད་སྐྱེས་སྒོ་གཅོད་མ༔ ཡུམ་ཆེན་གོས་དཀར་མོ་ཡི་ཐུགས་དམ་བསྐང་༔ རླུང་ཁམས་རྣམ་དག་བརྫུས་སྐྱེས་སྒོ་གཅོད་མ༔ ཡུམ་ཆེན་དམ་ཚིག་སྒྲོལ་མའི་ཐུགས་དམ་བསྐང་༔
ཧཱུྃ༔ བྱམས་པ་ཚད་མེད་ཚོགས་ལམ་མཐའ་རུ་ཕྱིན༔ སྒོ་སྐྱོང་ལྕགས་ཀྱུ་དཀར་མོའི་ཐུགས་དམ་བསྐང་༔ སྙིང་རྗེ་ཚད་མེད་སྦྱོར་ལམ་མཐའ་རུ་ཕྱིན༔ སྒོ་སྐྱོང་ཞགས་པ་མ་ཡི་ཐུགས་དམ་བསྐང་༔ དགའ་བ་ཚད་མེད་མཐོང་ལམ་མཐའ་རུ་ཕྱིན༔ སྒོ་སྐྱོང་དམར་མོ་ལྕགས་སྒྲོག་ཐུགས་དམ་བསྐང་༔ བཏང་སྙོམས་ཚད་མེད་སྒོམ་ལམ་མཐའ་རུ་ཕྱིན༔ སྒོ་སྐྱོང་དྲིལ་བུ་ལྗང་མོའི་ཐུགས་དམ་བསྐང་༔ ཧཱུྃ༔
གཞན་ཡང་ཐུགས་དམ་བསྐང་བའི་དམ་རྫས་ནི༔ འཛམ་གླིང་དཔག་ཡས་ཁྱོན་ལྟར་འགེངས་པ་ཡི༔ ཕྱི་མཆོད་མེ་ཏོག་བདུག་སྤོས་མར་མེ་དང་༔ དྲི་ཆབ་ཞལ་ཟས་རོལ་མོ་སིལ་སྙན་དབྱངས༔ གཟུགས་སྒྲ་དྲི་རོ་རེག་བྱ་ཆོས་མ་དང་༔ གླུ་མ་གར་མ་སྒེག་མོ་ཕྲེང་འཛིན་མ༔ མཆོད་སྤྲིན་ལྷ་མོ་སྤྱན་གཟིགས་སྣ་ཚོགས་ཀྱིས༔ སྣང་མཐའ་འོད་དཔག་མེད་ཀྱི་ཐུགས་དམ་བསྐང་༔ སྤྱན་རས་གཟིགས་དབང་ཡབ་ཡུམ་ཐུགས་དམ་བསྐང་༔ སྤྲུལ་སྐུ་ཧེ་རུ་ཀ་པའི་ཐུགས་དམ་བསྐང་༔
རིགས་བཞི་འཇིག་རྟེན་དབང་ཕྱུག་ཐུགས་དམ་བསྐང་༔ འབྱུང་བཞི་ལྷ་མོ་རྣམས་ཀྱི་ཐུགས་དམ་བསྐང་༔ སྒོ་སྐྱོང་སྲུང་མ་འཁོར་བཅས་ཐུགས་དམ་བསྐང་༔ ཐུགས་དམ་བསྐང་ཞིང་ཉམས་ཆག་སེལ་གྱུར་ནས༔ བར་ཆད་བསལ་ཞིང་དངོས་གྲུབ་སྩལ་དུ་གསོལ༔ ཧཱུྃ༔ གཞན་ཡང་ཐུགས་དམ་བསྐང་བའི་དམ་རྫས་ནི༔ ནང་མཆོད་སྨན་གཏོར་རཀྟ་དབང་པོ་ལྔ༔ གསང་མཆོད་སྦྱོར་སྒྲོལ་བླ་མེད་མཆོད་པའི་སྤྲིན༔ ག་ཎ་ལོངས་སྤྱོད་མཆོད་པ་སྣ་ཚོགས་འདིས༔
སྣང་མཐའ་འོད་དཔག་མེད་ཀྱི་ཐུགས་དམ་བསྐང་༔ སྤྱན་རས་གཟིགས་དབང་ཡབ་ཡུམ་ཐུགས་དམ་བསྐང་༔ སྤྲུལ་སྐུ་ཧེ་རུ་ཀ་པའི་ཐུགས་དམ་བསྐང་༔ རིགས་བཞི་འཇིག་རྟེན་དབང་ཕྱུག་ཐུགས་དམ་བསྐང་༔ འབྱུང་བཞི་ལྷ་མོ་རྣམས་ཀྱི་ཐུགས་དམ་བསྐང་༔ སྒོ་སྐྱོང་སྲུང་མ་འཁོར་བཅས་ཐུགས་དམ་བསྐང་༔ ཐུགས་དམ་བསྐང་ཞིང་ཉམས་ཆག་སེལ་གྱུར་ནས༔ བར་ཆད་བསལ་ཞིང་དངོས་གྲུབ་སྩལ་དུ་གསོལ༔ ཧཱུྃ༔ གཞན་ཡང་ཐུགས་དམ་བསྐང་བའི་དམ་རྫས་ནི༔
དངོས་འབྱོར་སྣ་ཚོགས་སྣང་སྟོང་མཆོད་པའི་སྤྲིན༔ ཌཱ་དྲིལ་བླ་མེད་གྲགས་སྟོང་སོ་སོའི་སྐད༔ ཡིད་སྤྲུལ་བློ་བྲལ་ཁ་དོག་བརྗོད་ལས་འདས༔ དོན་དམ་གནས་ལུགས་རང་བྱུང་མཆོད་སྤྲིན་འདིས༔ སྣང་མཐའ་འོད་དཔག་མེད་ཀྱི་ཐུགས་དམ་བསྐང་༔ སྤྱན་རས་གཟིགས་དབང་ཡབ་ཡུམ་ཐུགས་དམ་བསྐང་༔ སྤྲུལ་སྐུ་ཧེ་རུ་ཀ་པའི་ཐུགས་དམ་བསྐང་༔ རིགས་བཞི་འཇིག་རྟེན་དབང་ཕྱུག་ཐུགས་དམ་བསྐང་༔ འབྱུང་བཞི་ལྷ་མོ་རྣམས་ཀྱི་ཐུགས་དམ་བསྐང་༔ སྒོ་སྐྱོང་སྲུང་མ་འཁོར་བཅས་ཐུགས་དམ་བསྐང་༔
ཐུགས་དམ་བསྐང་ཞིང་ཉམས་ཆག་སེལ་གྱུར་ནས༔ བར་ཆད་བསལ་ཞིང་དངོས་གྲུབ་སྩལ་དུ་གསོལ༔ ཧཱུྃ་བསྐང་དུ་མེད་དེ་སྐྱེ་མེད་ངང་དུ་བསྐང་༔ མཆོད་དུ་མེད་དེ་གཉིས་མེད་རོལ་པས་མཆོད༔ སྦྱོར་དུ་མེད་དེ་ཟུང་འཇུག་ངང་ལ་སྦྱོར༔ བསྒྲལ་དུ་མེད་དེ་ཡེ་ཤེས་ཆེན་པོར་སྒྲོལ༔ ཡེ་སྦྱོར་ཡེ་སྒྲོལ་ཆེན་པོའི་ཐུགས་དམ་བསྐང་༔ ཐུགས་དམ་བསྐངས་ཤིང་ཉམས་ཆག་བསལ་དུ་གསོལ༔ ཧཱུྃ༔ ཕྱི་ནང་དམ་རྫས་སྤྱན་གཟིགས་མཆོད་པའི་སྤྲིན༔
དངོས་སུ་བཤམས་ཤིང་བློ་ཡིས་སྤྲུལ་པའི་ཚོགས༔ སྟོང་གསུམ་ཁྱོན་ལྟར་ཁེངས་པའི་ཡིད་འཕྲོག་རྫས༔ སྣ་ཚོགས་མཆོད་སྤྲིན་ཀུན་ཚང་རྒྱ་མཚོ་འདིས༔ འཁོར་འདས་ཟིལ་གནོན་དཀྱིལ་འཁོར་ཐུགས་དམ་བསྐང་༔ ཧཱུྃ༔ ཀ་དག་ཟང་ཐལ་ཆོས་དབྱིངས་ངོ་བོ་ཉིད༔ རིགས་བདག་འོད་དཔག་མེད་ཀྱི་ཐུགས་དམ་བསྐང་༔ མ་འགགས་ཟང་ཐལ་ལོངས་སྤྱོད་རྫོགས་པའི་སྐུ༔ ལོངས་སྐུ་སྤྱན་རས་གཟིགས་ཀྱི་ཐུགས་དམ་བསྐང་༔ མ་བཅོས་སྤྲོས་བྲལ་གནས་ལུགས་ངོ་བོ་ཉིད༔
སྤྲུལ་སྐུ་ཡབ་ཡུམ་རིགས་བཞིའི་ཐུགས་དམ་བསྐང་༔ ཚད་མེད་བཞི་ལྡན་རྣམ་ཐར་ལམ་འབྱེད་པ༔ རིགས་བཞི་སྒོ་མ་རྣམས་ཀྱི་ཐུགས་དམ་བསྐང་༔ དཀྱིལ་འཁོར་སྲུང་ཞིང་མུ་རན་སྐྱོང་མཛད་པ༔ ཡོངས་རྫོགས་ལྷ་ཚོགས་རྣམས་ཀྱི་ཐུགས་དམ་བསྐང་༔ ཧཱུྃ༔ བསྐང་དུ་མེད་དེ་སྐྱེ་མེད་གཞི་ཡི་བསྐང་༔ མཆོད་དུ་མེད་དེ་འགག་མེད་ལམ་གྱི་མཆོད༔ སྦྱོར་དུ་མེད་དེ་ཟུང་འཇུག་རོ་གཅིག་སྦྱོར༔ བསྒྲལ་དུ་མེད་དེ་འཁོར་འདས་གཉིས་མེད་སྒྲོལ༔
བཤགས་སུ་མེད་དེ་བླང་དོར་བྲལ་བར་བཤགས༔ བརྗོད་དུ་མེད་དེ་རང་བྱུང་ཆེན་པོར་གསལ༔ བཅོལ་དུ་མེད་དེ་ཁམས་གསུམ་སྟོངས་པར་མཛོད༔ ལྔ་པ་བཤགས་པ་ནི། ཧོཿ ཐུགས་རྗེའི་བདག་ཉིད་འཁོར་འདས་ཟིལ་གནོན་གྱི༔ དཀྱིལ་འཁོར་གསང་བའི་ལྷ་ཚོགས་དགོངས་སུ་གསོལ༔ བདག་ཅག་བག་མེད་དམ་འགལ་དབང་གྱུར་པའི༔ བསྐྱེད་རྫོགས་མ་གསལ་སྔགས་བཟླས་སྒྲ་ཟུར་ཉམས༔ མཆོད་རྫས་ཕུད་ཉམས་ལྷག་མ་ཕྲི་བ་དང་༔
ལོ་ཟླ་དུས་ཀྱི་སྐོང་བཤགས་མཆོད་པ་ཆད༔ སོ་ཐར་ཁས་བླངས་བསླབ་སྡོམ་དམ་ཚིག་ཉམས༔ སྦྱོར་བ་འདོད་སྲེད་སྒྲོལ་བ་ཞེ་སྡང་སྐྱེས༔ ཏིང་འཛིན་མ་རྟོགས་ཚོགས་དྲུག་འཁྲུལ་པར་འཁྱམས༔ ང་བདག་རུ་ཏྲས་བདག་གཞན་དགེ་བ་བཅོམ༔ རིགས་དྲུག་སེམས་ཅན་ཕ་མར་ཆགས་སྡང་བསགས༔ ཟང་ཟིང་རྒྱུ་ལ་དགེ་བཅུ་ཟོང་དུ་བཅུག༔ རང་འདོད་ཆེད་དུ་སངས་རྒྱས་སྐུ་ལ་སྨད༔ སྙན་གྲགས་འདོད་ཕྱིར་གསང་སྔགས་ཁྲོམ་དུ་གཏོར༔ རང་བསླུ་དཀོར་སྡུད་དགེ་འདུན་རིས་སུ་ཕྱེས༔
རྡོ་རྗེ་སློབ་དཔོན་དཀྱིལ་འཁོར་ཁས་བླངས་ཉམས༔ བག་མེད་དམ་འགལ་ལེ་ལོ་རྣམ་གཡེང་སོགས༔ མི་དགེའི་སྡིག་ལྟུང་ཅི་མཆིས་མཐོལ་ལོ་བཤགས༔ མཐོལ་བཤགས་བཟོད་གསོལ་མི་སྒྲིབ་ཚངས་པར་སྩོལ༔ ཧོཿ ཚོགས་ཀྱི་ཉེས་སྐྱོན་མ་རིག་བླང་དོར་རྣམས༔ རོ་གཅིག་ལྟ་བ་ཟག་མེད་ཏིང་འཛིན་གྱིས༔ གཟུང་འཛིན་དགག་སྒྲུབ་ཉམས་ཆག་སྐྱོན་གྱི་ཚོགས༔ བདག་གཞན་གཉིས་མེད་ཡེ་གྲོལ་ངང་ལ་བཤགས༔ ཞེས་ཡི་གེ་བརྒྱ་པ་བཟླས་ཏིང་ངེ་འཛིན་གྱི་ངང་ལ་མ་བཅོས་བཟོ་མེད་ཤེས་པས་བཤགས།
དྲུག་པ་ཐ་མ་བསྒྲལ་བ་ནི། ཚོགས་ཀྱི་ཐ་མ་གཏོར་སྣོད་དུ་བཞག༔ ན་མོ༔ མཆོག་གསུམ་རྩ་བ་གསུམ་དང་ཕྱག་རྒྱ་སྔགས་དང་ཏིང་ངེ་འཛིན་རྣམས་ཀྱི་བདེན་པས་གནོད་བྱེད་དགྲ་བགེགས་འབྱུང་པོ་ཐམས་ཅད་ཚོགས་ཐ་མའི་ལིངྒ་འདི་དང་གཉིས་སུ་མེད་པར་ཁུག་ཅིག༔ ཨོཾ་བཛྲ་ཨངྐུ་ཤ་ཡ་དགྲ་བགེགས་ནྲྀ་ཏྲི་མཱ་ར་ཡ་ཛ་ཛཿ བདུན་པ་ཕུར་བུ་ཐོགས་ལ། ཧཱུྃ༔ ཀ་དག་ཆོས་སྐུའི་ཐུགས་ཀ་ནས༔ གཟི་བྱིན་ཐུགས་རྗེའི་ས་བོན་འཕྲོས༔ གནས་འགྱུ་དྲན་རིག་ཕུར་བུ་འདི༔
ཁྱབ་བརྡལ་གཉུག་མའི་ངང་གིས་བསྒྲིལ༔ རྩོལ་བ་གཞོམ་པའི་སྟོབས་ཀྱིས་འདེབས༔ སྒྲོལ་ཅིག་མ་རིག་བདུད་ལ་ཡ༔ གཏུབ་བོ་དུག་ལྔ་དབྱིངས་སུ་སྒྲོལ༔ ཡེ་ཤེས་ཆེན་པོའི་ལས་མཛོད་ཅིག༔ ཨོཾ་བཛྲ་ཀཱི་ལ་ཡ་ཧ་ལ་པཉྩ་མཱ་ར་ཡ་རྦད་རྦད༔ བརྒྱད་པ་གཏུབ་ཅིང་འབུལ་བ་ནི། ཧོཿ བློ་འདས་ཁྱོན་ལྟར་ཡངས་པའི་ཞལ་ཕྱེས་ཤིག༔ རྒྱུད་དྲུག་དུག་ལྔ་བསྒྲལ་བའི་ཤ་ཁྲག་འབུལ༔
ཨ་འཐས་འཁྱམས་པའི་སེམས་ཅན་མ་ལུས་པ༔ བྱང་ཆུབ་འཐོབ་ཕྱིར་དགྱེས་པར་བཞེས་སུ་གསོལ༔ ཨོཾ་ཨཱཿཧཱུྃ༔ གུ་རུ་དྷེ་ཝ་ཌཱཀྐི་ནཱི་སརྦ་ས་མ་ཡ་ཨི་དཾ་བྷ་ལིངྟ་མ་ཧཱ་མཱཾ་ས་ཙིཏྟ་རཀྟ་གོ་རོ་ཙ་ན་བ་སུ་ཏ་ཁཱ་ཧི༔ དགུ་པ་ཚོགས་ལ་རོལ་པ་ནི། ཧོཿ རྡོ་རྗེ་རྒྱལ་པོ་དགོངས་སུ་གསོལ༔ དངོས་གྲུབ་འབྱུང་བའི་རྫས་ཆེན་མཆོག༔ རྨད་བྱུང་ཡོན་ཏན་ཀུན་ཚང་འདི༔ འདིར་འདུས་ཡ་མཚན་གནང་བར་སྩོལ༔
རྡོ་རྗེ་སློབ་དཔོན་གྱིས། ཧོཿ གཟིགས་ཤིག་གསང་གསུམ་བླ་མེད་ཆོས༔ རོ་གཅིག་ཏིང་འཛིན་ཟས་མཆོག་འདི༔ བཟང་ངན་བླང་དོར་བྲལ་བར་སྤྱོད༔ རྟོག་མེད་ཡེ་ཤེས་ཨ་ལ་ལ་ཧོཿ ཞེས་ཚོགས་ལ་རོལ་ཞིང་དགའ་སྟོན་དགྱེས་ཚུལ་རྒྱ་ཆེ་བར་བྱ༔ བཅུ་པ་ལྷག་མ་འབུལ་བ་ནི། ཧཱུྃ༔ དང་པོའི་ཕུད་བདག་བླ་མ་ཡི་དམ་ལྷ༔
བར་དུ་ཚོགས་ལ་མ་སྲིང་མཁའ་འགྲོ་དགྱེས༔ ཐ་མ་ལྷག་སྡུད་དབང་ཕྱུག་ལངྐ་གིང་༔ དཀྱིལ་འཁོར་མུ་རན་སྐྱོང་བའི་དམ་ཚིག་ཅན༔ ལ་ལ་དབྱིངས་ཕྱུག་ཡེ་ཤེས་མཁའ་འགྲོའི་ཚུལ༔ ལ་ལ་དམ་ཚིག་མཁའ་འགྲོ་ཤ་ཟའི་ཚུལ༔ ལ་ལ་སྨན་མོ་དུར་ཁྲོད་མ་མོའི་ཚུལ༔ ལ་ལ་བུད་མེད་རྒས་ཤིང་འཁོགས་པའི་ཚུལ༔ ལ་ལ་མདངས་ལྡན་སྨན་ཤར་བཙུན་མོའི་ཚུལ༔ ལ་ལ་ཡིད་འོང་མཛེས་ལྡན་བྲན་མོའི་ཚུལ༔ ལ་ལ་འདོད་སྲེད་སྨད་ཚོང་ནག་མོའི་ཚུལ༔
ལ་ལ་སྲིན་མོ་དུར་ཁྲོད་འདྲེ་མོའི་ཚུལ༔ ལ་ལ་འབར་མ་ཡམས་བདག་མ་མོའི་ཚུལ༔ ལ་ལ་གཅན་སྤྱང་དུར་བྱ་ཤ་རྔམ་ཚུལ༔ སྐུ་མདོག་མ་ངེས་དོན་ལ་ཆོས་སྐུ་ཡི༔ ཀློང་ལས་སྤྲུལ་པའི་མ་སྲིང་ཕྲ་མེན་མ༔ གནས་བཟང་དུར་ཁྲོད་འགྲིམ་ཞིང་རོ་ལ་ཟ༔ སྐྱེམས་བཟང་རཀྟ་འཐུང་ཞིང་རྒྱུ་མ་འདྲེན༔ གོས་བཟང་གཡང་གཞི་གྱོན་ཞིང་བྷནྡྷ་ཐོགས༔ རྣལ་འབྱོར་དྲོད་ཉུལ་རྟོགས་པའི་སྟངས་བྱེད་མ༔ སྒྱུ་འཕྲུལ་དབང་གིས་མི་བཟད་སྐུར་སྟོན་ཚོགས༔
དཀྱིལ་འཁོར་སྐྱོང་བའི་སྲུང་མ་དམ་ཚིག་ཅན༔ ལྷག་མ་བཀའ་ཡི་ཕ་འབབ་འདི་བཞེས་ལ༔ སྔོན་ཚེ་སློབ་དཔོན་པདྨའི་བཀའ་བཞིན་དུ༔ དགྲ་བགེགས་སྒྲོལ་ཞིང་བསྟན་པའི་བྱ་ར་མཛོད༔ ཨོཾ་མ་མོ་མ་ཏྲི་རེ་མ་ཏི་མུ་ཁ་ལི་ཙཎྜི་མ་བྷཀྵ་སི་ཨི་དཾ་བྷ་ལིངྟ་ཁ་ཁ་ཁཱ་ཧི༔ བཅུ་གཅིག་པ་ཐུགས་དམ་བསྐུལ་བ་ནི། ཧཱུྃ༔ མི་མངོན་ཡེ་ཤེས་དབྱིངས་ཀྱི་ཕོ་བྲང་ནས༔ ཐུགས་རྗེའི་མངའ་བདག་སྟོབས་བཅུ་འགྱེད་པའི་ལྷ༔ ཐོག་མའི་སངས་རྒྱས་ཀུན་བཟང་སྣང་མཐའ་ཡས༔
རོལ་པ་ལས་བྱུང་འཕགས་མཆོག་སྤྱན་རས་གཟིགས༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་གསང་བའི་ལྷ་ཚོགས་མ་ལུས་ཀུན༔ རང་བཞིན་དབྱིངས་ནས་ཐུགས་རྗེས་སྐུར་བཞེངས་ཤིག༔ བདུད་བཞི་ཉོན་མོངས་འདུལ་བའི་དུས་ལ་བབ༔ བདག་འཛིན་རུ་ཏྲ་འཇོམས་པའི་དུས་ལ་བབ༔ དུག་ལྔའི་དམག་དཔུང་བཟློག་པའི་དུས་ལ་བབ༔ མ་དག་རིགས་དྲུག་འདྲེན་པའི་དུས་ལ་བབ༔ འཁོར་བའི་ས་བོན་སྐེམ་པའི་དུས་ལ་བབ༔ སྲིད་འཁོར་སྐྱེ་སྒོ་གཅོད་པའི་དུས་ལ་བབ༔
བསྐུལ་ལོ་ཐུགས་རྗེའི་ལྕགས་ཀྱུའི་རྩལ་ཕྱུངས་ཤིག༔ དུ་མ་རོ་གཅིག་གཏོར་མ་འདི་བཞེས་ལ༔ ཁམས་གསུམ་སྟོང་ཞིང་སྡུག་བསྔལ་བྱང་གྱུར་ནས༔ བླ་མེད་འབྲས་བུ་ཐོབ་པའི་ཕྲིན་ལས་མཛོད༔ ཨོཾ་སརྦ་ཏ་ཐཱ་ག་ཏ་ཡ་བོ་དྷི་ཙིཏྟ་ས་མ་ཡ་ཨི་དཾ་བྷ་ལིངྟ་ཁཱ་ཧིཿ བཅུ་གཉིས་པ་ཆད་མདོ་བྱ་བ་ནི། ཧཱུྃ༔ སྔོན་ཚེ་འདས་དུས་བསྐལ་པའི་དང་པོ་ལ༔ འོག་མིན་འཐུག་པོ་བཀོད་པའི་གནས་མཆོག་ཏུ༔ ཐོག་མའི་སངས་རྒྱས་དབྱིངས་ཕྱུག་ཡབ་ཡུམ་གཉིས༔
རིས་མེད་ཆོས་སྐུའི་དཀྱིལ་འཁོར་ཞལ་ཕྱེ་ཚེ༔ དུག་ལྔ་ཟིལ་གནོན་འགྱུ་བས་ཁས་བླངས་བཞིན༔ རང་རིག་ལྟ་བའི་གཏོར་མ་འདི་བཞེས་ལ༔ དབྱིངས་རིག་ཟང་ཐལ་ཕྲིན་ལས་འགྲུབ་པར་མཛོད༔ དེ་འོག་ཙིཏྟ་རི་བོ་ཏཱ་ལ་རུ༔ སྤྱན་རས་གཟིགས་དབང་དབྱངས་ཅན་རིག་མ་གཉིས༔ རྩལ་སྣང་ལོངས་སྐུའི་དཀྱིལ་འཁོར་ཞལ་ཕྱེ་ཚེ༔ ཕྱི་ནང་རོ་གཅིག་ཚོགས་དྲུག་ཁས་བླངས་བཞིན༔ ཀུན་ཏུ་ཤེས་པའི་གཏོར་མ་འདི་བཞེས་ལ༔ ཀ་དག་ཁྲེགས་ཆོད་མངོན་པའི་ཕྲིན་ལས་མཛོད༔
དེ་འོག་བྲག་དམར་ཨཱརྻ་པ་གླིང་དུ༔ རིག་འཛིན་ཆེན་པོ་པད་འབྱུང་ཡབ་ཡུམ་གྱིས༔ སློབ་མའི་དྭངས་མ་སངས་རྒྱས་ཡེ་ཤེས་ལ༔ དཀྱིལ་འཁོར་བཀའ་གཏད་ཁ་བྱང་འབོགས་པའི་ཚེ༔ མ་སྲིང་སྲུང་མས་ཁས་བླངས་དམ་བཅས་བཞིན༔ མཐུན་རྫས་བརྒྱན་པའི་གཏོར་མ་འདི་བཞེས་ལ༔ བྱིན་ཆེན་ཐུགས་རྗེ་མངོན་པའི་ཕྲིན་ལས་མཛོད༔ དེ་འོག་ལྔ་བརྒྱ་དུས་ཀྱི་ཐ་མ་ལ༔ སྦས་ཡུལ་པདྨ་ཤེལ་ཕུག་གནས་མཆོག་ཏུ༔ རྩ་གསུམ་གླིང་པ་གསང་བའི་མཁའ་འགྲོ་གཉིས༔
འཁོར་འདས་ཟིལ་གནོན་དཀྱིལ་འཁོར་ཞལ་ཕྱེ་ཚེ༔ གཟའ་ཀླུ་གཏེར་སྲུང་ཁས་བླངས་དམ་བཅས་བཞིན༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ཟབ་ཆོས་བསྟན་པ་རྒྱས་པའི་ཕྲིན་ལས་མཛོད༔ ཧཱུྃ༔ ཐ་ཚིག་དམ་ལ་གནས་པ་ཡི༔ རིན་ཆེན་གཏེར་གྱི་སྲུང་མའི་ཚོགས༔ སྔོན་གྱི་ཁས་བླངས་མ་གཡེལ་བར༔ དམ་ཚིག་བཞིན་དུ་ཕྲིན་ལས་མཛོད༔ ཨོཾ་ཀྲོ་ཏ་ཀྲོ་ཏི་ཌཱཀྐ་ཌཱཀྐི་སརྦ་བྷ་ལིངྟ་ཁ་ཁ་ཁཱ་ཧི༔
བཅུ་གསུམ་པ་བརྟན་མ་སྐྱོང་བ་ནི། ཧཱུྃ༔ དབང་ཆེན་རྔམ་པའི་དཀྱིལ་འཁོར་དུ༔ དམ་ཚིག་བཀའ་ལ་བཞག་པ་ཡི༔ འཇིག་རྟེན་སྐྱོང་བའི་བརྟན་མ་སྨན༔ མ་སྲིང་ཡ་མ་བཅུ་གཉིས་པོ༔ སྣ་ཚོགས་མ་ངེས་རྟ་ལ་ཆིབས༔ ཕྱུང་རྡེག་མཚོན་ཆ་ཕྱག་ན་ཐོགས༔ ལྷབ་ལྷུབ་མང་པོའི་རྒྱན་དང་ལྡན༔ སིལ་སྙན་གཡེར་ཁའི་སྒྲ་ཆེན་སྒྲོག༔
རྒྱངས་གླུ་བཤུགས་སྒྲ་དི་རི་རི༔ དུར་ཁྲོད་གནས་བརྒྱད་ཉུལ་མཛད་མ༔ དམ་ཚིག་ཅན་གྱི་ཚོགས་ཁང་སྲུང་༔ དམ་ཉམས་དགྲ་བགེགས་ཆམ་ལ་འབེབས༔ བོད་ཁམས་སྐྱོང་མཛད་བཅུ་གཉིས་ཀྱིས༔ དམར་གྱི་གཏོར་མ་འདི་བཞེས་ལ༔ གདུག་པའི་དགྲ་བགེགས་ཆམ་ལ་ཕོབ༔ བཅོལ་བའི་ཕྲིན་ལས་འགྲུབ་པར་མཛོད༔ ཨོཾ་མ་མ་ཏིང་ཏིང་ཤག་ཤག་ལེ་ལེ་ཏཾ་ཏཾ་ཛ་ཛ་ཨི་དཾ་བྷ་ལིཾ་ཏ་ཁ་ཁ་ཁཱ་ཧི༔ བཅུ་བཞི་པ་རྟ་བྲོ་བྱ་བ་ནི།
ཧཱུྃ༔ སྔོན་ཚེ་དབང་ཆེན་མཁའ་དབྱིངས་སུ༔ ཁྲོ་རྒྱལ་འདུས་པའི་བྲོ་བརྡུངས་པས༔ མཚན་འཛིན་རུ་ཏྲ་རྩད་ནས་བཤིག༔ དེ་འོག་ཟིལ་གནོན་དཀྱིལ་འཁོར་དུ༔ རིགས་བཞི་གིང་ཆེན་བྲོ་བརྡུངས་པས༔ ལོག་ལྟ་བར་ཆོད་རྡུལ་དུ་བརླག༔ ད་ལྟ་རིག་འཛིན་སྔགས་འཆང་བྲོ༔ དམ་སྲི་བསྒྲལ་བའི་ཞིང་གདན་དུ༔ དྲག་སྔགས་ནུས་སྟོབས་བྲོ་རྡུང་ངོ་༔
གཡས་པ་ཟ་བྱེད་ཁྲོ་བོའི་བྲོ༔ གཡོན་པ་གསོད་བྱེད་མ་མོའི་བྲོ༔ གཉིས་མེད་ཧེ་རུ་ཀ་པའི་བྲོ༔ དུག་ལྔའི་བག་ཆགས་མགོ་ལ་ཆེམ༔ ནམ་ཡང་ལྡང་བར་མ་གྱུར་ཅིག༔ ཨོཾ་རུ་ཏྲ་སཏྭཾ་བྷ་ཡ་ནན༔ ཨ་མུ་ཀ་སཏྭཾ་བྷ་ཡ་ནན༔ ཧ་ལ་པཉྩ་སཏྭཾ་བྷ་ཡ་ནན༔ མཱ་ར་ཡ་སཏྭཾ་བྷ་ཡ་ནན༔
ཞེས་འཁྲབ་ཅིང་རྡོ་རྗེ་རྒྱ་གྲམ་གྱིས་མནན།
དེ་ནས་གཏོར་གཞོང་ཁ་ཡར་སློང་ཞིང་མེ་ཏོག་འཐོར། བཅོ་ལྔ་པ་དངོས་གྲུབ་བླང་བ་ནི། ཧཱུྃ༔ སྐྱེ་མེད་ཀློང་ཡངས་ཆོས་དབྱིངས་ཕོ་བྲང་ནས༔ འཁོར་འདས་ཟིལ་གནོན་རྩ་གསུམ་ལྷ་ཡི་ཚོགས༔ བྱིན་རླབས་ཐུགས་རྗེའི་སྤྲིན་ཆེན་རྒྱུད་བསྐུལ་ལ༔ འཆི་མེད་ཚེ་དཔལ་འཛད་མེད་ནོར་གྱིས་ཕྱུག༔ ཟབ་ཆོས་རྒྱས་ཤིང་སྙན་དང་གྲགས་པའི་གཏམ༔ ཁམས་གསུམ་དབང་སྡུད་མཐུ་སྟོབས་རྩལ་གྱི་མཆོག༔ སྒྲུབ་པའི་རིག་འཛིན་རྣལ་འབྱོར་བདག་ལ་སྩོལ༔
མཆོག་ཐུན་ཐོབ་ཅིང་དབང་བཞི་བསྐུར་དུ་གསོལ༔ ཨོཾ་གུ་རུ་རཏྣ་ཨཱརྻ་ལོ་ཀི་ཤྭ་ར་ཌཱཀྐི་ཧ་རི་ནི་ས་སརྦ་སིདྡྷི་ཕ་ལ་ཧོཿ དབང་བླང་ཞིང་དངོས་གྲུབ་ཞུ། བཅུ་དྲུག་པ་ཚེ་འགུགས་པ་ནི། མདའ་དར་དང་ཚེ་ཆང་ཐོགས་ལ། ཧཱུྃ༔ ཚེ་ཡི་བདག་པོ་འཆི་མེད་དབང་གི་ལྷ༔ དེང་འདིར་སྒྲུབ་པའི་རིག་འཛིན་བདག་ཅག་ལ༔ འཇའ་ལུས་རྡོ་རྗེ་ཚེ་ཡི་སྲོག་སྒྲུབ་ཅིང་༔ རིག་མ་མཁའ་འགྲོ་ཌཱཀྐི་མཆེད་ལྔ་ཡིས༔
སྟེང་འོག་ཕྱོགས་བཅུ་ཀུན་གྱི་བཅུད་བསྡུས་ལ༔ སྒྲུབ་པོའི་ལུས་ལ་འོད་དཔུང་ལྟེམ་གྱིས་ཐིམ༔ ཨོཾ་གུ་རུ་ཌཱཀྐི་ཨཱ་ཡུརྫྙཱ་ན་པདྨ་དྷ་ར་ཧྲཱི་སརྦ་སིདྡྷི་ཕ་ལ་ཧཱུྃ༔ ཞེས་དབང་བླང་ཞིང་ཚེ་དཔལ་ཐམས་ཅད་འདུས་པར་བསམ། རྗེས་ཆོག་ལ་བདུན། དང་པོ་མཆོད་པ་ནི། ཧཱུྃ༔ ཕྱི་ཡུལ་ཚོགས་དྲུག་མཆོད་སྤྲིན་ལྷ་མོའི་གར༔ གནས་ལུགས་ངོ་བོ་དྲན་རིག་སྤྲིན་ཕུང་གཏིབས༔ ཡེ་གྲོལ་རང་བྱུང་སྒྱུ་མའི་རོལ་རྩེད་འདི༔
ཟིལ་གནོན་ལོངས་སྐུའི་ལྷ་ལ་འབུལ་བར་བགྱི། ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་པཱུ་ཛ་ཁཱ་ཧི༔ ཨོཾ་བཛྲ་ཨ་མྲྀ་ཏ་རཀྟ་བྷ་ལིངྟ་སརྦ་པཱུ་ཛ་ཁཱ་ཧི༔ གཉིས་པ་བསྟོད་པ་ནི། ཧཱུྃ༔ སྐྱེ་མེད་ཀ་དག་རང་བྱུང་སྙིང་པོ་ཅན། ། མི་གཡོ་ཏིང་འཛིན་གསལ་སྟོང་བརྡ་ཡི་སྐུ། ། ལོངས་སྤྱོད་རྫོགས་སྐུ་འཕགས་མཆོག་སྙིང་རྗེའི་ལྷར། ། དམིགས་མེད་བློ་འདས་དེ་བཞིན་ཕྱག་འཚལ་བསྟོད། གསུམ་པ་ནོངས་བཤགས་ནི།
ཧཱུྃ༔ བླ་མེད་ཐེག་ཆེན་རྒྱུད་སྡེའི་སྒོར་ཞུགས་ནས༔ རྩ་བ་ཡན་ལག་ཕྱག་རྒྱ་ཏིང་འཛིན་སོགས། ཁས་བླངས་དམ་ཚིག་ཉམས་འགལ་ཅི་མཆིས་པ། མཐོལ་བཤགས་བཟོད་གསོལ་ཚངས་པའི་དངོས་གྲུབ་སྩོལ༔ ཅེས་ཡི་གེ་བརྒྱ་པས་ལྷག་ཆད་བཀང༌། བརྟན་བཞུགས་སྤྱི་ལྟར་བྱའོ། བཞི་པ་དཀྱིལ་འཁོར་བསྡུ་ལྡང་ནི། ཧོཿ ཀློང་ཡངས་རྒྱལ་བ་རབ་འབྱམས་ལོངས་སྐུའི་ཞིང་༔
སྣ་ཚོགས་སྒྱུ་མ་ཆོ་འཕྲུལ་དཀྱིལ་འཁོར་ལྷ༔ རང་བྱུང་རང་ཤར་རིག་པའི་ཀློང་དུ་བསྡུ༔ སྐྱེ་མེད་ཀ་དག་ཟང་ཐལ་ངོ་བོར་ཨཱཿ ལྷར་སྣང་དབྱིངས་སུ་བསྡུས་པས་རྟག་མཐའ་བྲལ། ཨ་ཨ་ཨཱཿ ས་མཉམ་པར་བཞག ཞེས་པས་དཀྱིལ་འཁོར་མི་དམིགས་པའི་ངང་དུ་བསྡུ། ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ་ཧྲཱིཿ ཡིས་ལྷར་ལྡང་གསང་བ་གསུམ་གྱིས་ཆད་མཐའ་སྤང༌།
ཨོཾ་ཨཱཿཧཱུྃ་མ་མ་ཀ་ཝ་ཙི་རཀྵ་མཾ། ཞེས་གོ་བགོ་ཞིང༌། རྒྱུན་གྱི་སྤྱོད་ལམ་ལ་འཇུག ། ལྔ་པ་བསྔོ་བ་ནི། ཧོ༔ བསྔོ་བྱ་ཆོས་དབྱིངས་ཡེ་གྲོལ་ལྟ་བའི་ཀློང་༔ བསྔོ་བྱེད་གནས་ལུགས་དྲན་པ་རིག་པའི་རྒྱལ༔ བསྔོ་ཡུལ་འཁོར་འདས་བདག་གཞན་བློ་ལས་འདས༔ བསྔོ་འབྲས་ཀ་དག་མཐའ་བྲལ་ངང་དུ་བསྔོ༔ དམིགས་མེད་བསྔོ་བས་འཁོར་གསུམ་ཡོངས་དག་ཤོག༔
དྲུག་པ་སྨོན་ལམ་ནི། ཧོཿ བདག་འཛིན་རུ་ཏྲ་སྲིད་པའི་འཁྲུལ་འཁོར་གྱིས༔ མྱོང་བཞིན་འཁོར་བའི་སྡུག་བསྔལ་རིགས་དྲུག་ཚོགས༔ ལེགས་པར་སེལ་མཛད་ས་གསུམ་སྐྱེ་དགུའི་མཆོག༔ མགོན་མཛད་རྒྱལ་དབང་པདྨ་ཀཱ་ར་ཡི༔ གོ་འཕང་གྲུབ་སྟེ་དོན་གཉིས་མཐར་ཕྱིན་ནས༔ མ་འོངས་རྔ་ཡབ་དཔལ་རིའི་ཞིང་ཁམས་སུ༔ རིག་འཛིན་རྒྱལ་བའི་སྲས་སུ་འཁྲུངས་པར་ཤོག༔ བདུན་པ་བཀྲ་ཤིས་བྱ་བ་ནི།
ཧཱུྃ༔ ཆོས་སྐུའི་བཀྲ་ཤིས་སྣང་མཐའ་འོད་མི་འགྱུར༔ ཀ་དག་རང་རིག་མངོན་གྱུར་བཀྲ་ཤིས་ཤོག༔ ལོངས་སྐུའི་བཀྲ་ཤིས་འཕགས་མཆོག་སྤྱན་རས་གཟིགས༔ འགྲོ་ཀུན་བྱང་ཆུབ་ཐོབ་པའི་བཀྲ་ཤིས་ཤོག༔ སྤྲུལ་སྐུའི་བཀྲ་ཤིས་རིག་འཛིན་པདྨ་འབྱུང་༔ ཚེ་རབས་གཏན་གྱི་སྐྱབས་སུ་བཀྲ་ཤིས་ཤོག༔ ཡི་དམ་བཀྲ་ཤིས་རྟ་མཆོག་དབང་གི་རྒྱལ༔ མཆོག་ཐུན་དངོས་གྲུབ་འབྱུང་བའི་བཀྲ་ཤིས་ཤོག༔ མཁའ་འགྲོའི་བཀྲ་ཤིས་དབྱངས་ཅན་མཚོ་རྒྱལ་མས༔
རྟེན་འབྲེལ་སྣ་ཚོགས་འཆར་བའི་བཀྲ་ཤིས་ཤོག༔ ཆོས་སྐྱོང་བཀྲ་ཤིས་ཀི་ཀང་རཱ་ཧུ་ལས༔ དགྲ་བགེགས་ཚར་བར་གཅོད་པའི་བཀྲ་ཤིས་ཤོག༔ གཏེར་སྲུང་བཀྲ་ཤིས་གསང་བ་འོད་ལྡན་མས༔ ཟབ་གཏེར་མཐར་ཕྱིན་རྒྱས་པའི་བཀྲ་ཤིས་ཤོག༔ ཟབ་རྒྱའི་བཀྲ་ཤིས་པདྨ་ཤེལ་གྱི་ཕུག༔ གནས་བརྟན་བྱིན་ཆེན་འབེབས་པའི་བཀྲ་ཤིས་ཤོག༔ ལོ་ཡི་བཀྲ་ཤིས་སྲ་བརྟན་ལྕགས་གླང་ལོ༔ བརྒྱུད་འཛིན་མི་གཡོ་བརྟན་པའི་བཀྲ་ཤིས་ཤོག༔ ཟླ་བའི་བཀྲ་ཤིས་སྤྲེའུ་བྱང་ཆུབ་ལོ༔
བཤད་སྒྲུབ་སྤེལ་བའི་ཡུལ་གླིང་བཀྲ་ཤིས་ཤོག༔ ཞག་གི་བཀྲ་ཤིས་ཉེར་ལྔ་ཆུ་ཚོད་རྟ༔ གེགས་མེད་མཐའ་རུ་ཕྱིན་པའི་བཀྲ་ཤིས་ཤོག༔ ཞལ་རྒྱས་བཀྲ་ཤིས་ཟླ་ཚེས་བཅུ་ཡི་ཉིན༔ སྔགས་བསྟན་གངྒཱའི་རྒྱུན་ལྟར་བཀྲ་ཤིས་ཤོག༔ ཅེས་བཀྲ་ཤིས་བརྗོད་ཅིང་བསྔོ་སྨོན་གྱིས་མཐའ་བརྒྱན་པར་བྱའོ། གསུམ་པ་གཞན་དོན་དུ་གཤིན་པོ་རྗེས་འཛིན་གྱི་ཆོ་ག་བག་ཆགས་སྦྱོང་བྱེད་བཀླག་ཆོག་ཏུ་བཀོད་པ་ལ་གསུམ། ཐོག་མར་ཡོ་བྱད་བསག་པ་ལ། མཚན་བྱང་བྱེ་ཏིལ་ཡུངས་དཀར་སྦྱོང་ཆས། མེ་ལོང་ཁྲུས་གཞོང་ལས་བུམ་ཟས་བསྔོ་མར་མེ་སོགས་འདུ་བྱ།
གཉིས་པ་ཆོ་ག་དངོས། སྦྱོར་དངོས་རྗེས་གསུམ་ལས། དང་པོ་བརྒྱུད་འདེབས་ནས་བརྩམས་སྦྱོར་བ་དངོས་གཞིའི་ཆོ་ག་ལས་བྱང་བཟླས་པ་ཡན་སོང་ནས། འདིར་ལས་སྦྱོར་གྱི་བཟླས་པ་བྱ་བར་སྤྲོ་ན། དང་པོ་ནི། དཀྱིལ་འཁོར་གྱི་ལྷ་རྣམས་ཀྱི་ཞལ་ནས་སྔགས་ཀྱི་སྒྲ་དང་ཐུགས་རྗེའི་འོད་ཟེར་འཕྲོས་པས་ཁམས་གསུམ་ཐམས་ཅད་སྣང་བར་བྱས། ངན་སོང་རྣམས་སྦྱངས། བདག་གཞན་དམིགས་ཡུལ་གཙོ་བོར་གྱུར་པའི་སེམས་ཅན་ཐམས་ཅད་སངས་རྒྱས་ཀྱི་ཞིང་དུ་བསྒྲལ་བར་གྱུར། ཡིག་གེ་དྲུག་མའི་མཐར། ཤམ་བུ་ནི།
ཨོྃ་ད་ཧ་ད་ཧ་སརྦ་ན་ར་ཀ་ག་ཏེ་ཧེ་ཏུཾ་ཧཱུྃ་ཕཊ྄ཿ ཨོྃ་པ་ཙ་པ་ཙ་སརྦ་པྲེ་ཏ་ཀ་ག་ཏེ་ཧེ་ཏུཾ་ཧཱུྃ་ཕཊ྄ཿ ཨོྃ་མ་ཐ་མ་ཐ་སརྦ་ཏིརྻ་ཀ་ག་ཏེ་ཧེ་ཏུཾ་ཧཱུྃ་ཕཊ྄ཿ ཅེས་བཏགས་པ་བཟླས་པས། བུམ་སྒྲུབ་ནི། ཧཱུྃ༔ སྟོང་པའི་ངང་ལས་པདྨ་འདབ་བརྒྱད་དབུས༔ བྷྲཱུྃ་དང་པཾ་ལས་བུམ་པ་གཞལ་ཡས་ཁང་༔ ཁ་ཁྱེར་རྒྱས་ཤིང་མགྲིན་པ་རིང་ལ་མཛེས༔ ལྟོ་བ་ཆེ་ལ་མཆུ་ནི་རབ་ཏུ་འཕྱང་༔
ཞབས་མཐིལ་ཞུམ་སྟེ་པ་ཏྲས་རྣམ་མཛེས་པ༔ ལེ་བརྒན་དཀར་དམར་ཟུང་གི་ཆུན་པོ་སྤྲས༔ སྒྲོ་ཕོད་མདངས་ལྡན་དཔག་བསམ་ལྗོན་པའི་ཤིང་༔ གཟུངས་ཐག་སྣ་ལྔ་རྡོ་རྗེའི་ཅོད་པན་མཛེས༔ སྣང་གསལ་འོད་འབྱིན་མེ་ལོང་ལ་སོགས་པ༔ ཁ་རྒྱན་རྟེན་འབྲེལ་བླ་མེད་རྫས་མཆོག་གསལ༔ ནང་ནི་གཞལ་ཡས་བཅུད་ནི་ཡི་དམ་ལྷ༔ ཐུགས་རྗེ་ཆེན་པོའི་ལྷ་ཚོགས་འཇའ་ལྟར་ལྷགས༔ སྣང་སྟོང་སོ་སོའི་ཐུགས་ཀར་ཧྲཱིཿམུཾཿམཐར༔ རང་སྔགས་སྒྲོགས་ཤིང་ཐུགས་དམ་བསྐུལ་བར་གྱུར༔
ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ་ཧྲཱིཿ ཨོཾ་ག་ལཀྵ་ཨ་མྲྀ་ཏ་དྷེ་ཝ་ག་ན་ས་མུ་དྲ་སྥ་ར་ཎ་སྭཱ་ཧཱ༔ ཞེས་བུམ་པ་སྒྲུབ། དེ་ནས་གཟུངས་བུམ་སྒྲུབ་པ་ནི། ལས་བུམ་དུ་སྐད་ཅིག་གིས་ཐུགས་རྗེ་ཆེན་པོ་འཁོར་འདས་ཟིལ་གནོན་གསལ་བའི་སྐུ་ལས་དག་བྱེད་བདུད་རྩིའི་རྒྱུན་བབས་པས་བུམ་པ་གང་བར་ བསམས་ལ། ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ་ཧྲཱིཿ ཨོཾ་བི་པུ་ལ་གརྦྷེ། མ་ཎི་པྲ་བྷེ།
ཏ་ཐཱ་ག་ཏ། དྷ་རི་ཤ་ནི། མ་ཎི་མ་ཎི། སུ་པྲ་བྷེ་བི་མ་ལེ་སཱ་ག་ར། གམྦྷི་རེ་ཧཱུྃ་ཧཱུྃ་ཛྭ་ལ་ཛྭ་ལ། བུདྡྷ་བི་ལོ་ཀི་ཏེ། གུ་ཧྱ་ཨ་དྷིཥྛི་ཏེ་གརྦྷེ་སྭཱ་ཧཱ། པདྨོ་དྷཱ་ར་ཨ་མོ་གྷ་ཛ་ཡ་ཏེ་ཙུ་རུ་ཙུ་རུ་སྭཱ་ཧཱ། ཡིག་བརྒྱ་དབྱངས་གསལ་རྟེན་སྙིང་བཅས་མཐར་མཆོད་ཅིང་བསྟོད་ལ། མཆོད་ཡོན་གྱི་ཆུ་ཕུལ་བས་བུམ་ལྷ་འོད་དུ་ཞུ་ནས་བུམ་ཆུ་དང་དབྱེར་མེད་དུ་གྱུར་ པར་བསམ།
སྐབས་འདིར་ཆོས་སྐྱོང་གི་གསོལ་ཁ་དང་བཤགས་སྐོང་སྔོན་དུ་སོང་བས་ཚོགས་བྱིན་རླབས་ནས་དྲང་བའི་བར་དཀྱུས་ལྟར་བྱ། དེ་ནས་གཤིན་པོ་རྗེས་འཛིན་གྱི་ཆོ་ག་དངོས་ལ་འཇུག་པ་ནི། དང་པོ་རང་ཉིད་སྔོན་འགྲོ་སྐྱབས་ཡུལ་གསལ་གདབ་ལ། ན་མོ༔ ཀ་དག་དང་པོའི་སངས་རྒྱས་འོད་མི་འགྱུར་བའི་སྐུ༔ སྣང་མཐའ་འོད་དཔག་མེད་ལ་སྐྱབས་སུ་མཆིའོ་ཡེ་ཤེས་སྤྱན་གྱིས་གཟིགས༔ ལོངས་སྤྱོད་རྫོགས་པའི་ཞིང་ཁམས་རྣམ་དག་རི་བོ་ཏཱ་ལ་ནས༔ འཁོར་འདས་ཟིལ་གནོན་སྐུ་ལ་སྐྱབས་སུ་མཆིའོ་འཇའ་ལུས་ཆོས་སྐུ་འགྲུབ་པར་གྱུར་ཅིག༔ མཁའ་སྤྱོད་ཡེ་ཤེས་དབྱིངས་ཀྱི་གཞལ་ཡས་ཆེན་པོ་ནས༔ པད་འབྱུང་ཡབ་ཡུམ་སྐུ་ལ་སྐྱབས་སུ་མཆིའོ་ཚོགས་གཉིས་མཐར་ཕྱིན་ཤོག༔
ཐུགས་རྗེ་འོད་ཀློང་མི་ཤིགས་ཕོ་བྲང་ནས༔ དཀྱིལ་འཁོར་ལྷ་ལ་སྐྱབས་སུ་མཆིའོ་ངན་སོང་ལས་སྒྲོལ་ཅིག༔ མ་སྐྱེས་གསལ་སྟོང་རྫོགས་པའི་ཕོ་བྲང་ཆེན་པོ་ནས༔ ཡོངས་རྫོགས་འགྲོ་མགོན་རྣམས་ལ་སྐྱབས་སུ་མཆིའོ་བྱིན་རླབས་མྱུར་ཐོབ་ཤོག༔ གཉིས་པ་ཚད་མེད་བཞིའི་བློ་སྦྱོང་བ་ནི། ན་མོ༔ སེམས་ཅན་ཐམས་ཅད་བདེ་བ་དང་ལྡན་ཞིང་ལས་ངན་སྲིད་པའི་སྡུག་བསྔལ་དང་བྲལ་བར་གྱུར་ཅིག༔ སྡུག་བསྔལ་དང་བྲལ་ཞིང་བདེ་བ་དམ་པའི་མཆོག་དོན་གཉིས་ལྷུན་གྱིས་གྲུབ་པའི་འོད་གསལ་རྡོ་རྗེ་ཐེག་ཆེན་གྱི་འབྲས་བུ་དང་ལྡན་པར་གྱུར་ཅིག༔ སེམས་ཅན་ཐམས་ཅད་མ་རིག་གཟུང་འཛིན་གྱི་རྒྱུ་རེ་དོགས་བག་ཆགས་ཀྱི་ངན་གོམས་ཉེ་རིང་ཆགས་སྡང་དང་བྲལ་བའི་བཏང་སྙོམས་ལ་ཇི་སྲིད་ཀྱི་བར་དུ་གནས་པར་གྱུར་ཅིག༔ གསུམ་པ་དམིགས་རྟེན་མདུན་དུ་བཞག་ལ།
ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄ཿ ཅེས་བསང་ཆུ་འཐོར༔ ཧོཿ མདུན་དུ་པདྨའི་གདན་ལ་ཚེ་ལས་འདས་པ་ཐ་མལ་པའི་ཆ་བྱད་ཅན་ཕུང་པོ་ཁམས་དང་སྐྱེ་མཆེད་ཐམས་ཅད་རྫོགས་པར་གསལ་བར་གྱུར༔ ཨོཾ་བཛྲ་རཱུ་པ་ས་མ་ཡ་ཏིཥྛ་ཧོཿ བཞི་པ་རྣམ་ཤེས་འགུགས་པ་ལ་རང་ཉིད་འཕགས་མཆོག་ཐུགས་རྗེ་ཆེན་པོར་གསལ་ཏེ་ཧཱུྃ་མཛད་ཀྱི་ཕྱག་རྒྱ་དང་བཅས་ནས། ཧོཿ རང་ཉིད་འཇིག་རྟེན་དབང་ཕྱུག་འཁོར་འདས་ཟིལ་གནོན་དུ་གསལ་བའི་ཐུགས་ཀ་ནས་འོད་ཟེར་ལྕགས་ཀྱུ་ལྟར་འཕྲོས་པས་འཇིག་རྟེན་འདི་ནས་ཚེ་ཕ་རོལ་དུ་སོང་བའི་ ཆཻགའི་རྣམ་པར་ཤེས་པ་སྲིད་པ་གསུམ་གང་དུ་གནས་ཀྱང་རྟེན་འདི་ལ་མཆིས་པར་གྱུར་ཅིག༔ ཨོཾ་བཛྲ་ཛྙཱ་ན་ཧཱུྃ་ཛཿ ན་མོཿ
སངས་རྒྱས་ཀྱི་བདེན་པ་དང་༔ ཆོས་ཀྱི་བདེན་པ་དང་༔ དགེ་འདུན་གྱི་བདེན་པ་དང་༔ རྡོ་རྗེ་རིན་ཆེན་པདྨ་ལས་ཀྱི་རིགས་སུ་གྱུར་པ༔ སྙིང་པོ་སྔགས་དང་ཕྱག་རྒྱ་ཏིང་ངེ་འཛིན་གྱི་བདེན་པས༔ བདེན་པ་ཆེན་པོའི་བྱིན་རླབས་ཀྱིས་དམིགས་ཡུལ་ཚེ་ལས་འདས་པའམ་འདས་མའི་ཆཻག་མོའི་རྣམ་པར་ཤེས་པ་ཁམས་གསུམ་རིགས་དྲུག་གང་ན་གནས་ཀྱང་སྐད་ཅིག་གིས་འདིར་མཆིས་པར་གྱུར་ཅིག ཨོཾ་བཛྲ་ནྲྀ་ཨ་ཀརྵ་ཡ་ཛ་ཛཿས་རྣམ་ཤེས་ལན་གསུམ་གྱིས་བསྟིམ། ཨོཾ་སརྦ་པཱ་པཾ་ཨཱ་ན་ཡ་ཧཱུྃ༔ གིས་སྡིག་པ་བཀུག་ནས། ཛཿཧཱུྃ་བཾ་ཧོཿ
ས། རྣམ་ཤེས་ཨ་དཀར་པོའི་རྣམ་པ་རྟེན་ལ་ཐིམ་པར་ བསམ། ལྔ་པ་བགེགས་དང་ཕྲལ་བ་ནི། གཏོར་མ་བྱིན་གྱིས་བརླབས་པ་ནི། ཨོཾ་ཨཱཿཧཱུྃ༔ གསུམ་བྱ། བྷྲཱུྃ་ལས་རིན་པོ་ཆེའི་སྣོད་དུ་གཏོར་མ་ཟག་པ་མེད་པ་བདུད་རྩིའི་རྒྱ་མཚོ་ཆེན་པོར་གྱུར༔ དྲུག་པ་འགུགས་པ་ནི། ཨོཾ་སརྦ་བྷཱུ་ཏ་རཱ་ཛ་ཡ་ཛ་ཛཿ ཧཱུྃ༔
མཆོག་གསུམ་རྩ་བ་ཕྱག་རྒྱ་ཏིང་འཛིན་གྱིས༔ བདེན་པ་ཆེན་པོའི་མཐུ་སྟོབས་ནུས་པ་ཡིས༔ གནོད་བྱེད་འབྱུང་པོ་ཟ་འདྲེ་ཤི་གཤེད་རིགས༔ སྲོག་གཅོད་དབུགས་སྡུད་ཚེ་ལེན་བླ་ཁྱེར་དང་༔ གསོན་བདུད་གཤིན་ལྕགས་ཐར་ལམ་གེགས་བྱེད་པ༔ ཚེ་འདས་འདི་ལ་གནོད་པའི་བགེགས་ཚོགས་ཀུན༔ གཏོར་མ་ལེན་ཕྱིར་གནས་འདིར་མྱུར་དུ་ཁུག༔ ཨོཾ་བཛྲ་ཊཱཀྐི་རཱ་ཛ་ཧཱུྃ་ཛཿ བདུན་པ་བསྔོ་བ་ནི། གཏོར་མ་གསུམ་རྟེན་ལ་བསྐོར་ཞིང༌།
ཨོཾ་སརྦ་བིགྷྣཱན་ན་མཿསརྦ་ སོགས་ལན་གསུམ་གྱིས་ཞི་བ། ཏིང་ལོ་དང་ཆངས་བུ་གཡོན་དུ་བསྐོར་ཞིང༌། སུམྦྷ་ནི་ གསུམ་གྱིས་དྲག་པོ། རང་ཉིད་རིགས་ཀྱི་ཁྲོ་བོ་གང་ཡང་རུང་བའི་ང་རྒྱལ་དང་བཅས། ཧཱུྃ༔ ཉོན་ཅིག་བགེགས་དང་འབྱུང་པོ་ལོག་འདྲེན་ཚོགས༔ འདོད་ཡོན་གླུད་དང་གཏོར་མ་འདི་བཞེས་ལ༔ གནས་འདིར་མ་འདུག་གཞན་དུ་འགྲོ་བར་གྱིས༔ ཅི་སྟེ་མི་འགྲོ་ཐར་ལམ་གེགས་བྱེད་ན༔ བདག་ཉིད་ཁྲོ་རྒྱལ་དཔའ་བོ་ཐུགས་ཁྲོས་ནས༔
གཏི་མུག་གཞོམ་ཕྱིར་རྡོ་རྗེ་སེར་ཆེན་འབེབས༔ ང་རྒྱལ་རྩད་གཅོད་རིན་ཆེན་ཕུར་བུ་འདེབས༔ འདོད་ཆགས་རབ་འཇོམས་པདྨ་ཟངས་གྲི་བསྣུན༔ ཕྲག་དོག་གཏོར་མཛད་ལས་ཀྱི་དྲག་སྔགས་བརྡེག༔ དཔའ་བོ་བརྟུལ་ཤུགས་སྟོང་ཁམས་མེ་ཡིས་འགེང་༔ ཀུན་རྫོབ་དོན་དམ་ཉི་ཟླ་ཆ་ལང་བརྡེབ༔ གཟི་བྱིན་སྟོབས་ཀྱིས་ང་བདག་རུ་ཏྲ་འཇོམས༔ གར་དགུ་ཐེག་ཆེན་ཧཱུྃ་སྒྲ་འབྲུག་ལྟར་སྒྲོག༔ ཉོན་མོངས་ཚོགས་སྐེམ་ཕཊ྄་སྒྲས་ས་གསུམ་བསྔང་༔ ཆེ་བཙན་མི་བཟད་འབར་བའི་རྩལ་ཕྱུང་གི༔
དེ་བས་བགེགས་རྣམས་རང་རང་གནས་སུ་དེངས༔ ན་མོ། རྩ་བརྒྱུད་ཀྱི་བླ་མ་མཆོག་གསུམ་རྒྱལ་བ་རྒྱ་མཚོའི་ཚོགས་དང་བཅས་པ་རྣམས་ཀྱི་བདེན་པ་དང༌། ཆོས་ཉིད་རྣམ་པར་དག་ཅིང༌། ཆོས་ཅན་རྒྱུ་འབྲས་བསླུ་བ་མེད་པའི་བདེན་པ་དང༌། ཁྱད་པར་དུའང་བཅོམ་ལྡན་འདས་ཐུགས་རྗེ་ཆེན་པོ་འཁོར་འདས་ཟིལ་གནོན་བདེ་གཤེགས་ཞི་ཁྲོ་རབ་འབྱམས་ཀྱི་ལྷ་ཚོགས་འཁོར་དང་བཅས་པ་རྣམས་ཀྱི་བདེན་པ་དང༌། བདེན་པ་ཆེན་པོའི་བྱིན་རླབས་ཀྱིས་དམིགས་ཡུལ་ཚེ་ལས་འདས་པ་གསོན་གྱི་དུས་སུ་ཚེ་གནས་པ་དང༌། གཤིན་གྱི་དུས་སུ་སྡིག་པ་སྦྱོང་བ་ལ་བར་དུ་གཅོད་པའི་བགེགས་ཐམས་ཅད་གཏོར་མ་འདིས་ཚིམས་པར་གྱིས་ལ་འདིར་མ་གནས་པར་གཞན་དུ་དེངས་ཤིག ། གལ་ཏེ་མི་འགྲོ་ན་ཁྲོ་བོའི་ཡེ་ཤེས་ཀྱི་རྡོ་རྗེ་མེ་རབ་ཏུ་འབར་བ་འདིས་ཁྱེད་རྣམས་ཀྱི་མགོ་བོ་ཚལ་པ་བརྒྱར་འགས་པར་འགྱུར་ཏ་རེ། ཨོཾ་བཛྲ་ཀྲོ་ཏ་ཧེ་རུ་ཀ་ཧྱ་གྷྲྀ་ཝ་ཧཱུྃ་ཕཊ྄ཿ
ཨོཾ་སུམྦྷ་ནི་སུམྦྷ་ནི་ཧཱུྃ་ཕཊ྄ཿ གྷྲྀ་ཧ་ན་གྷྲྀ་ཧ་ན་ཧཱུྃ་ཕཊ྄ཿ གྷྲྀ་ཧ་ན་པ་ཡ་གྷྲྀ་ཧ་ན་པ་ཡ་ཧཱུྃ་ཕཊ྄ཿ ཨ་ན་ཡ་ཧོ་བྷ་ག་ཝཱན་བྷཱུ་ཏ་རཱ་ཛ་མཱ་ར་ཡ་གནོད་བྱེད་ཨུ་ཙ་ཏ་ཡ་ཕཊ྄ཿ ཅེས་ཕྱེ་མར་སྦྱོངས་ཤིང་ཐུན་གྱིས་བྲབ་ཅིང་གུ་གུལ་ཀྱང་བདུག ། བརྒྱད་པ་ཚེ་འདས་བླ་རྟེན་བཅའ་བ་ནི། ཧོཿ ཉོན་ཅིག་ཚེ་འདས་ཡིད་ལུས་རིགས་ཀྱི་བུ༔ མཚན་བྱང་འདི་ལ་ལུས་ཀྱི་བླ་རྟེན་ཆོས༔ རོལ་མོ་འདི་ལ་ངག་གི་བླ་རྟེན་ཆོས༔
མར་མེ་འདི་ལ་སེམས་ཀྱི་བླ་རྟེན་ཆོས༔ གདུགས་ཕྲན་འདི་ལ་གོས་ཀྱི་བླ་རྟེན་ཆོས༔ སྨྱུག་མ་འདི་ལ་སྲོག་གི་བླ་རྟེན་ཆོས༔ པདྨ་འདི་ལ་སྡོད་པའི་བླ་རྟེན་ཆོས༔ འདོད་ཡོན་འདི་ལ་ཟས་ཀྱི་བླ་རྟེན་ཆོས༔ རིན་ཆེན་འདི་ལ་རྒྱན་གྱི་བླ་རྟེན་ཆོས༔ དར་ཐག་འདི་ལ་གྲོགས་ཀྱི་བླ་རྟེན་ཆོས༔ བླ་མ་ལྷ་ལ་སྐྱབས་པའི་བླ་རྟེན་ཆོས༔ ཚེ་འདས་རྣམ་ཤེས་རྟེན་དུ་ཕེབ་པ་བཅུ༔ ས་བཅུ་ལམ་ལྔ་བགྲོད་པར་འདུན་པ་བསྐྱེད༔
མ་རིག་ལས་ཀྱི་བག་ཆགས་སྦྱང་སླད་དུ༔ དཀྱིལ་འཁོར་ལྷ་ལ་ཕྱག་འཚལ་སྐྱབས་ཆོས་ཤིག༔ ཨོཾ་ན་མོ་པཱུ་རུ་ཤ་ཡ་ཧོཿ དགུ་པ་སྡིག་སྒྲིབ་བསྲེག་པ་ནི། གཡས་གཡོན་དུ་མེ། ཆུ། མདུན་དུ་ཏིལ་ཅུང་ཟད་བཅས་འདུ་བགྱིས་ལ། ཏིལ་སྲིན་མཛུབ་དང་མཐེ་བོང་གི་བར་ལ་ཐོགས་ཏེ། ཕྱག་རྒྱ་དང་བཅས་ནས། ཧོ་ཚེ་ལས་འདས་པའི་རྐང་མཐིལ་གཉིས་སུ་ཡྃ་གྱིས་མཚན་པའི་རླུང་གྱེན་དུ་གཡོས༔
ལྟེ་འོག་རྃ་ལ་ཕོག་སྟེ་མེ་རབ་ཏུ་འབར༔ སྙིང་ཁར་ལས་ཀྱི་རྣམ་སྨིན་ལས་གྲུབ་པའི་པཾ་ནག་པོ་དེ༔ ཡེ་ཤེས་ཀྱི་མེ་ཡིས་དེད་ནས་རོ་རྐྱང་གི་ལམ་ལ་བརྒྱུད་དེ་ཤངས་སྒོར་བསླེབས་པས་སྡིག་པ་རྭ་ཅན་གྱི་རྣམ་པ་ཅན་དུ་གྱུར་ནས་སྦྱོང་བྱེད་ཏིལ་ལ་ཐིམ་པར་གྱུར༔ ཨོཾ་སརྦ་པཱ་པཾ་བི་ཤྭ་དྷ་ན་ཡེ་སྭཱ་ཧཱ༔ ཨོཾ་ཨཱཿཧཱུྃ་ཨོཾ་མ་ཎི་པདྨེ་ཧཱུྃ་ཧྲཱིཿ ཨཱརྻ་ལོ་ཀི་ཤྭ་ར་ཡེ་སྭཱ་ཧཱ༔
ཡི་གེ་བརྒྱ་པ་སོགས་བརྗོད་དེ་ཏིལ་ལ་ཕུ་བཏབ༔ དེ་ནས་སྔགས་རེ་རེ་དང་སྦྲགས་ནས་ཏིལ་མེར་བསྲེག༔ ཧོ་སྐད་ཅིག་གི་མདུན་དུ་ཡེ་ཤེས་ཀྱི་མེ་རབ་ཏུ་འབར་བའི་དཀྱིལ་འཁོར་དང་གདན་གྱི་སྟེང་དུ༔ ཧེ་རུ་ཀ་ཁྲོ་བོ་རྡོ་རྗེ་ནག་པོ་ཏིང་ངེ་འཛིན་གྱི་ཕྱག་རྒྱ་ཅན་དུ་གསལ་བའི་ཞལ་དུ་ཏིལ་གསོལ་བས་ཚེ་འདས་ཀྱི་སྡིག་སྒྲིབ་ཐམས་ཅད་སྦྱོང་ཞིང་བསྲེག་པར་གྱུར་ཅིག༔
ཨོཾ་བཛྲ་ཧེ་རུ་ཀ་ཛྙཱ་ན་ཌཱཀྐི་ཁ་ཁ་ཁཱ་ཧི་སརྦ་པཱ་པཾ་ད་ཧ་ན་བྷསྨིཾ་ཀུ་རུ་ཡེ་སྭཱ་ཧཱ༔ ལན་གང་རུང་གིས། ཨོཾ་བཛྲ་ཨ་ཝ་ར་ཎ་ཡེ་ཁ་ཁ་ཁཱ་ཧི་སརྦ་པཱ་པཾ་ད་ཧ་ན་བྷསྨིཾ་ཀུ་རུ་ཡེ་སྭཱ་ཧཱ༔ ཨོཾ་བཛྲ་རཱ་ག་ཧེ་ཤ་ཡེ་ཁ་ཁ་ཁཱ་ཧི་སརྦ་པཱ་པཾ་ད་ཧ་ན་བྷསྨིཾ་ཀུ་རུ་ཡེ་སྭཱ་ཧཱ༔ ཨོཾ་བཛྲ་མོ་ཧ་ཡེ་ཁ་ཁ་ཁཱ་ཧི་སརྦ་པཱ་པཾ་ད་ཧ་ན་བྷསྨིཾ་ཀུ་རུ་ཡེ་སྭཱ་ཧཱ༔ ཨོཾ་བཛྲ་མ་ཧཱ་ཙརྻ་ཡེ་ཁ་ཁ་ཁཱ་ཧི་སརྦ་པཱ་པཾ་ད་ཧ་ན་བྷསྨིཾ་ཀུ་རུ་ཡེ་སྭཱ་ཧཱ༔ ཨོཾ་བཛྲ་ཨ་རི་ཤ་ཡེ་ཁ་ཁ་ཁཱ་ཧི་སརྦ་པཱ་པཾ་ད་ཧ་ན་བྷསྨིཾ་ཀུ་རུ་ཡེ་སྭཱ་ཧཱ༔ ཨོཾ་སརྦ་ཧ་ལ་པཉྩ་ཡེ་ཁ་ཁ་ཁཱ་ཧི་སརྦ་པཱ་པཾ་ད་ཧ་ན་བྷསྨིཾ་ཀུ་རུ་ཡེ་སྭཱ་ཧཱ༔ ཨོཾ་ཨ་སུ་ནྲྀ་ཏྲི་པྲེ་དུ་ཡེ་ཁ་ཁ་ཁཱ་ཧི་སརྦ་པཱ་པཾ་ད་ཧ་ན་བྷསྨིཾ་ཀུ་རུ་ཡེ་སྭཱ་ཧཱ༔ ཧོ་འཇིག་རྟེན་འདི་ནས་ཕ་རོལ་ཏུ་སོང་ཞིང་ཚེ་དུས་ལས་འདས་པ་ ཆཻག་མོའི་སྡིག་སྒྲིབ་ཐམས་ཅད་ཞི་བ་ཤཱནྟིཾ་ཀུ་རུ་ཡེ་སྭཱ་ཧཱ༔
བཅུ་པ་ཁྲུས་བྱ་བ་ནི། ཐོག་མར་དཀྱིལ་འཁོར་སོགས་རྟེན་གྱི་གཟུགས་བརྙན་ཤར་བའི་མེ་ལོང་ལ་ཁྲུས་གསོལ་ཞིང༌། ཇི་ལྟར་བལྟམས་པ་ སོགས་ སྐུ་ཁྲུས་གསོལ། ཧཱུྃ༔ ཆོས་ཀྱི་སྐུ་ལ་ཁ་དོག་མི་མངའ་ཡང་༔ ཚེ་འདས་ལུས་ཀྱི་བག་ཆགས་སྦྱང་སླད་དུ༔ ཐུགས་རྗེ་སྤྲུལ་སྐུར་ཁྲུས་ཆབ་འདི་འབུལ་བས༔ ཉོན་མོངས་རིགས་དྲུག་སྐྱེ་སྒོ་བཅད་དུ་གསོལ༔ ཨོཾ་ན་མཿསརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཨཱཿཧཱུྃ༔ ཧཱུྃ༔
ཆོས་ཀྱི་གསུང་ལ་སྒྲ་ཟུར་མི་མངའ་ཡང་༔ ཚེ་འདས་ངག་གི་བག་ཆགས་སྦྱང་སླད་དུ༔ ལོངས་སྤྱོད་རྫོགས་སྐུར་ཁྲུས་ཆབ་འདི་འབུལ་བས༔ ཉོན་མོངས་རིགས་དྲུག་སྐྱེ་སྒོ་བཅད་དུ་གསོལ༔ ཨོཾ་ན་མཿསརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཨཱཿཧཱུྃ༔ ཧཱུྃ༔ ཆོས་ཀྱི་ཐུགས་ལ་སྐྱེ་འགག་མཐའ་བྲལ་ཡང་༔ ཚེ་འདས་ཡིད་ཀྱི་སྒྲིབ་པ་སྦྱང་སླད་དུ༔ ཀ་དག་ཆོས་སྐུར་ཁྲུས་ཆབ་འདི་འབུལ་བས༔ ཉོན་མོངས་རིགས་དྲུག་སྐྱེ་སྒོ་བཅད་དུ་གསོལ༔
ཡང་དག་ཆོས་སྐུར་ཕྱི་ནང་རིས་མེད་ཀྱང་༔ ཚེ་འདས་དུག་གསུམ་སྒྲིབ་པ་སྦྱང་སླད་དུ༔ དཀྱིལ་འཁོར་ཡོངས་རྫོགས་ཁྲུས་ཆབ་འདི་འབུལ་བས༔ ཉོན་མོངས་རིགས་དྲུག་སྐྱེ་སྒོ་བཅད་དུ་གསོལ༔ ཨོཾ་ན་མཿསརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཨཱཿཧཱུྃ༔ དེ་ནས་སྤྱི་ཁྲུས་འབུལ་བ་ནི། ཧཱུྃ༔ འདི་ནི་འོད་གསལ་བླ་མེད་ཆུ༔ དབྱིངས་རིག་ཀ་དག་ཐུགས་རྗེའི་ཀློང་༔ བྱིན་རླབས་ཏིང་འཛིན་ཁྲུས་བསྩལ་བས༔
གནས་ལུགས་ཡེ་ཤེས་དོན་རྟོགས་ཤོག༔ ཨོཾ་ཧཱུྃ་ཏྲཱྃ་ཧྲཱི་ཨཱཿ མཱུྃ་ལཱྃ་མཱྃ་པཱྃ་ཏཱྃ་ཛ་ཨ་དྷིཥྛ་ན་ཨ་བེ་ཤ་ཡ་ཧོ་བྷི་དྷྭ་ན་ཡེ་སྭཱ་ཧཱ༔ རྒྱལ་བའི་སྐུ་གསུང་ཐུགས་མཆོག་ལ། ། ཉོན་མོངས་དྲི་མ་མི་མངའ་ཡང༌། ། ཚེ་འདས་སྒོ་གསུམ་སྒྲིབ་བྲལ་ཕྱིར། ། གཙང་མའི་ཆབ་ཀྱིས་ཁྲུས་གསོལ་ལོ། ཨོྃ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་སྭཱ་ཧཱ། ཞེས་དང༌། ཧཱུྃ༔
རྣམ་དག་ལྷ་རྫས་ལས་གྲུབ་འཇམ་ལེགས་མཛེས༔ རང་བྱུང་ཡེ་ཤེས་ལྔ་ཡི་དར་ཚོན་གྱིས༔ རྒྱལ་བའི་སྐུ་ལ་བྱི་དོར་འདི་བགྱིས་པས༔ ཚེ་འདས་ལས་ཀྱི་བག་ཆགས་དག་གྱུར་ཅིག༔ ཨོཾ་ཧཱུྃ་ཏྲཱྃ་ཧྲཱིཿཨཱཿ ཀཱ་ཡ་ཝཱཀྐ་བི་ཤྭ་དྷ་ན་ཡེ་སྭཱ་ཧཱ༔ ཁྲུས་ཆུས་སླར་བུམ་པས་མིང་བྱང་ངམ་རྟེན་ལ་བཀྲུ་ཞིང༌། ཧཱུྃ༔ འདི་ནི་མེ་ལོང་ཡེ་ཤེས་ཆུ༔ ཞེ་སྡང་དྲི་མ་སྦྱང་སླད་དུ༔
སྣང་སྟོང་དྲི་ཡིས་ལེགས་བསྒོས་ཆུས༔ ཤེས་སྒྲིབ་སྦྱང་ཕྱིར་ཁྲུས་བགྱིའོ༔ ཨོཾ་ན་མཿསརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ཀཱ་ཡ་བི་ཤྭ་དྷ་ན་ཡེ་སྭཱ་ཧཱ༔ ཧཱུྃ༔ འདི་ནི་སོར་རྟོག་ཡེ་ཤེས་ཆུ༔ འདོད་ཆགས་སྒྲིབ་པ་སྦྱང་སླད་དུ༔ གྲགས་སྟོང་དྲི་ཡིས་ལེགས་བསྒོས་ཆུས༔ བག་ཆགས་སྦྱང་ཕྱིར་ཁྲུས་བགྱིའོ༔ ཨོཾ་ན་མཿསརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ཝཱཀྐ་བི་ཤྭ་དྷ་ན་ཡེ་སྭཱ་ཧཱ༔ ཧཱུྃ༔
འདི་ནི་ཆོས་དབྱིངས་ཡེ་ཤེས་ཆུ༔ གཏི་མུག་སྒྲིབ་པ་སྦྱང་སླད་དུ༔ གསལ་སྟོང་དྲི་ཡིས་ལེགས་བསྒོས་ཆུས༔ ལས་སྒྲིབ་སྦྱང་ཕྱིར་ཁྲུས་བགྱིའོ༔ ཨོཾ་ན་མཿསརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ཙིཏྟ་བི་ཤྭ་དྷ་ན་ཡེ་སྭཱ་ཧཱ༔ ཧཱུྃ༔ འདི་ནི་མཉམ་ཉིད་ཡེ་ཤེས་ཆུ༔ ང་རྒྱལ་སྒྲིབ་པ་སྦྱང་སླད་དུ༔ བདེ་སྟོང་དྲི་ཡིས་ལེགས་བསྒོས་ཆུས༔ རྨོངས་སྒྲིབ་སྦྱང་ཕྱིར་ཁྲུས་བགྱིའོ༔
ཨོཾ་ན་མཿསརྦ་ཏ་ཐཱ་ག་ཏ་ཨ་བྷི་ཀ་ཏེ་གྷུ་ཡ་བི་ཤྭ་དྷ་ན་ཡེ་སྭཱ་ཧཱ༔ ཧཱུྃ༔ འདི་ནི་བྱ་གྲུབ་ཡེ་ཤེས་ཆུ༔ ཕྲག་དོག་སྒྲིབ་པ་སྦྱང་སླད་དུ༔ ཚོར་སྟོང་དྲི་ཡིས་ལེགས་བསྒོས་ཆུས༔ རྟོག་སྒྲིབ་སྦྱང་ཕྱིར་ཁྲུས་བགྱིའོ༔ ཨོཾ་ན་མཿསརྦ་ཏ་ཐཱ་ག་ཏ་གུ་ཧྱ་བི་ཤྭ་དྷ་ན་ཡེ་སྭཱ་ཧཱ༔ བཅུ་གཅིག་པ་འབྱུང་བཞིའི་དུག་བསལ་བ་ནི། ས་ཐོགས་ལ། ཧཱུྃ༔
ས་ཡི་སྙིང་པོ་བྱང་ཆུབ་སེམས༔ གཏི་མུག་ཁྱབ་རྟེན་རྣམ་དག་པ༔ ཚེ་འདས་མ་རིག་ལས་གྱུར་ཚོགས༔ སངས་རྒྱས་སྤྱན་མས་དུག་བཅོམ་མོ༔ ཤ་ཁམས་ས་ལ་བསྟིམ་དུ་གསོལ༔ ཨོཾ་བྷྲཱུྃ་ཧྲཱི་དྷ་ཡ་བོ་དྷི་ས་ཏྭ་ལཾ་ཛྙཱ་ན་མོ་ཧ་ར་ཏི་ཡེ་བྷྲཱུྃ་མི་ཧ་ལ་སརྦ་ཤཱནྟིཾ་ཀུ་རུ་ཡེ་སྭཱ་ཧཱ༔ ཆུ་ཐོགས་ལ། ཧཱུྃ༔ ཆུ་ཡི་སྙིང་པོ་བྱང་ཆུབ་སེམས༔ འདོད་ཆགས་གཤེར་བརླན་རྣམ་དག་པ༔
ཚེ་འདས་བག་ཆགས་ལས་གྱུར་ཚོགས༔ མཱ་མ་ཀཱི་ཡིས་དུག་བཅོམ་མོ༔ ཁྲག་ཁམས་ཆུ་ལ་བསྟིམ་དུ་གསོལ༔ ཨོཾ་ཁཾ་ཧྲཱི་དྷ་ཡ་བོ་དྷི་ས་ཏྭ་མཾ་ཛྙཱ་ན་རཱ་ག་ར་ཏི་ཡེ་ཁཾ་ཧ་ལ་སརྦ་ཤཱནྟིཾ་ཀུ་རུ་ཡེ་སྭཱ་ཧཱ༔ མེ་ཐོགས་ཏེ། ཧཱུྃ༔ མེ་ཡི་སྙིང་པོ་བྱང་ཆུབ་སེམས༔ ཞེ་སྡང་འབར་མཆེད་རྣམ་དག་པ༔ ཚེ་འདས་ཤེས་སྒྲིབ་ལས་གྱུར་ཚོགས༔ གོས་དཀར་མོ་ཡིས་དུག་བཅོམ་མོ༔
དྲོད་ཁམས་མེ་ལ་བསྟིམ་དུ་གསོལ༔ ཨོཾ་རྃ་ཧྲཱི་དྷ་ཡ་བོ་དྷི་ས་ཏྭ་པཾ་ཛྙཱ་ན་བཛྲ་ར་ཏི་ཡེ་རྃ་ཧ་ལ་སརྦ་ཤཱནྟིཾ་ཀུ་རུ་ཡེ་སྭཱ་ཧཱ༔ རླུང་གཡབ་ཐོགས་ལ། ཧཱུྃ༔ རླུང་གི་སྙིང་པོ་བྱང་ཆུབ་སེམས༔ ཕྲག་དོག་ཡང་གཡོ་རྣམ་དག་པ༔ ཚེ་འདས་ཉོན་མོངས་ལས་གྱུར་ཚོགས༔ དམ་ཚིག་སྒྲོལ་མས་དུག་བཅོམ་མོ༔ དབུགས་ཁམས་རླུང་ལ་བསྟིམ་དུ་གསོལ༔ ཨོཾ་ཡྃ་ཧྲཱི་དྷ་ཡ་བོ་དྷི་ས་ཏྭ་ཏཾ་ཛྙཱ་ན་དྷེ་ཝ་ཁ་ར་ཏི་ཡེ་ཡྃ་ཧ་ལ་སརྦ་ཤཱནྟིཾ་ཀུ་རུ་ཡེ་སྭཱ་ཧཱ༔
བདེན་པ་གསུམ་གྱིས་དུག་བཅོམ་པ་ནི། ཧཱུྃ༔ དུག་གསུམ་སྐུ་གསུམ་ངོ་བོ་ཉིད༔ དཀོན་མཆོག་གསུམ་ལ་དུག་མི་མངའ༔ ལྔ་ལྡན་ཡེ་ཤེས་བདེན་པ་ཡིས༔ ཚེ་འདས་དུག་ལྔ་ཞི་གྱུར་ཅིག༔ ཨོཾ་དྷརྨ་ཀ་ཡ༔ སམྦྷོ་ཀ་ཡ༔ ནིརྨཱ་ཀ་ཡ༔ བུདྡྷ་བྷ་ག༔
དྷརྨ་ཧྲཱི་དྷ༔ སངྒ་རཏྣ༔ སཾ་བྷ་རོ་པ་ཡ༔ ཧ་ལ་པཉྩ་ཡེ་སྭཱ་ཧཱ༔ ཚེ་ལས་འདས་པས་གཙོར་བྱས་པའི་སེམས་ཅན་ཐམས་ཅད་སྤང་བྱ་མི་མཐུན་པའི་ཕྱོགས་ཐམས་ཅད་ལས་རྣམ་པར་རྒྱལ་ཏེ་ཤིན་ཏུ་བཀྲ་ཤིས་པར་གྱུར་ཅིག ། ཅེས་བརྗོད་ཅིང་མེ་ཏོག་འཐོར། བཅུ་གཉིས་པ་ཚོགས་གསོག་པ་ལ། མཆོད་པ་སྣ་ལྔ་འབུལ་བ་ནི། ཨོཾ་ཨཱཿཧཱུྃ་ གིས་བྱིན་བརླབ། ཐོག་མར་གཟུགས་ཐོགས་ལ།
ཧཱུྃ༔ སྟོང་གསུམ་འདིའམ་གཞན་དག་ཏུ༔ གཟུགས་མཛེས་མཆོད་པ་ཅི་མཆིས་པ༔ དཀྱིལ་འཁོར་ལྷ་ཡི་སྤྱན་ལ་འབུལ༔ སྣང་སྟོང་མཆོད་པ་བཞེས་ནས་ཀྱང་༔ ཚེ་འདས་སངས་རྒྱས་ཐོབ་པར་ཤོག༔ ཨོཾ་ལོ་ཀི་ཤྭ་ར་རཱུ་པ་པྲ་ཏཱིཙྪ་ཡེ་སྭཱ་ཧཱ༔ སྒྲ་ཐོགས་ལ། ཧཱུྃ༔ སྟོང་གསུམ་འདིའམ་གཞན་དག་ཏུ༔
སྒྲ་སྙན་མཆོད་པ་ཅི་མཆིས་པ༔ དཀྱིལ་འཁོར་ལྷ་ཡི་སྙན་ལ་འབུལ༔ གྲགས་སྟོང་མཆོད་པ་བཞེས་ནས་ཀྱང་༔ ཚེ་འདས་སངས་རྒྱས་ཐོབ་པར་ཤོག༔ ཨོཾ་ལོ་ཀི་ཤྭ་ར་ཤབྡ་པྲ་ཏཱིཙྪ་ཡེ་སྭཱ་ཧཱ༔ དྲི་ཐོགས་ལ། ཧཱུྃ༔ སྟོང་གསུམ་འདིའམ་གཞན་དག་ཏུ༔ དྲི་ཞིམ་མཆོད་པ་ཅི་མཆིས་པ༔ དཀྱིལ་འཁོར་ལྷ་ཡི་ཤངས་ལ་འབུལ༔
ཚོར་སྟོང་མཆོད་པ་བཞེས་ནས་ཀྱང་༔ ཚེ་འདས་སངས་རྒྱས་ཐོབ་པར་ཤོག༔ ཨོཾ་ལོ་ཀི་ཤྭ་ར་གནྡྷེ་པྲ་ཏཱིཙྪ་ཡེ་སྭཱ་ཧཱ༔ རོ་མཆོག་ཐོགས་ལ། ཧཱུྃ༔ སྟོང་གསུམ་འདིའམ་གཞན་དག་ཏུ༔ རོ་མཆོག་མཆོད་པ་ཅི་མཆིས་པ༔ དཀྱིལ་འཁོར་ལྷ་ཡི་ལྗགས་ལ་འབུལ༔ མྱོང་སྟོང་མཆོད་པ་བཞེས་ནས་ཀྱང་༔ ཚེ་འདས་སངས་རྒྱས་ཐོབ་པར་ཤོག༔
ཨོཾ་ལོ་ཀི་ཤྭ་ར་རཱ་ས་པྲ་ཏཱིཙྪ་ཡེ་སྭཱ་ཧཱ༔ རེག་མཆོག་ཐོགས་ནས། ཧཱུྃ༔ སྟོང་གསུམ་འདིའམ་གཞན་དག་ཏུ༔ རེག་འཇམ་མཆོད་པ་ཅི་མཆིས་པ༔ དཀྱིལ་འཁོར་ལྷ་ཡི་སྐུ་ལ་འབུལ༔ བདེ་སྟོང་མཆོད་པ་བསྐྱེད་གྱུར་ཅིག༔ ཨོཾ་ལོ་ཀི་ཤྭ་ར་སྤརྴེ་པྲ་ཏཱིཙྪ་ཡེ་སྭཱ་ཧཱ༔ བཅུ་གསུམ་པ་ལམ་བསྟན་པ་ནི། ཧཱུྃ༔
ཉོན་ཅིག་ཚེ་འདས་རིགས་ཀྱི་བུ༔ འཇིག་རྟེན་མི་ཡུལ་འདི་ཡི་སྣང་བ་ནུབ༔ གནས་ཁང་ཡུལ་ལ་སྐད་ཅིག་སྡོད་དབང་མེད༔ ཕ་མ་སྤུན་ཟླ་མཐོང་ཡང་འགྲོགས་དབང་མེད༔ ཟང་ཟིང་རྒྱུ་ལ་ཆགས་ཀྱང་འཛིན་ཐབས་ཟད༔ དགའ་བའི་གྲོགས་དང་བྲལ་ནས་གཅིག་པུར་འཁྱམས༔ རྣམ་སྨིན་བར་དོའི་ཡིད་ལུས་མདུན་ནས་སྒུག༔ ཉོན་མོངས་ལས་ཀྱི་རླུང་གིས་རྒྱབ་ནས་དེད༔ འཇིགས་གཟུགས་གཤིན་རྗེའི་ཕོ་ཉས་འཛིན་ཅིང་ཁྲིད༔ དྲི་ཟ་ལྟ་བུར་བསམ་པས་སྟོང་ཁམས་འཁོར༔
སྐྱབས་དང་གནས་ཁང་བྲལ་བས་སྡུག་བསྔལ་སྐྱེས༔ ལས་རླུང་མུན་རུམ་བུ་ཡུག་ཁ་ཆར་གཏིབས༔ ཤི་བར་ཐག་ཆོད་དྲན་བཟོད་མེད་པ་ཡིས༔ བར་དོར་འཁྱམས་པའི་རྣམ་ཤེས་གཏད་མེད་ཁྱོད༔ སྐད་ཅིག་སྡོད་པའི་གོ་སྐབས་མ་མཆིས་པས༔ གཉེན་འབྲེལ་ཟང་ཟིང་རྒྱུ་ལ་མ་ཆགས་ཤིག༔ བླ་མ་ལྷ་དང་དཀྱིལ་འཁོར་དྲན་པར་གྱིས༔ ཕྱག་འཚལ་སྐྱབས་འཚོལ་རྩེ་གཅིག་འདུན་པ་བསྐྱེད༔ བཅུ་བཞི་པ་ཕྱག་འཚལ་བ་ནི། ཚེ་འདས་ཉིད་དཀོན་མཆོག་རྩ་གསུམ་རྒྱ་མཚོར་ཕྱག་འཚལ་ཞིང་སྐྱབས་སུ་འགྲོ་བར་ བསམས་ལ།
གང་གི་དྲིན་གྱིས་ སོགས་དང༌། མགོན་པོ་ཐུགས་རྗེ་ཆེ་ལྡན་པ། སོགས་དང༌། ཧཱུྃ༔ སངས་རྒྱས་ཀུན་གྱི་བླ་མ་རྡོ་རྗེ་འཛིན༔ དཀྱིལ་འཁོར་སློབ་དཔོན་སྐུ་ལ་ཕྱག་འཚལ་ལོ༔ ཐོག་མའི་སངས་རྒྱས་མངོན་རྫོགས་འགྲོ་བའི་མགོན༔ སྣང་མཐའ་འོད་དཔག་མེད་ལ་ཕྱག་འཚལ་ལོ༔ སྙིང་རྗེའི་ལྕགས་ཀྱུས་འགྲོ་དྲུག་འདྲེན་མཛད་པ༔ ཐུགས་རྗེ་ཆེན་པོའི་སྐུ་ལ་ཕྱག་འཚལ་ལོ༔
ཞེ་སྡང་མ་སྤངས་དམྱལ་བའི་འཇིག་རྟེན་འདྲེན༔ རྣམ་སྣང་སྤྱན་རས་གཟིགས་ལ་ཕྱག་འཚལ་ལོ༔ སེར་སྣ་མ་སྤངས་ཡི་དྭགས་འཇིག་རྟེན་འདྲེན༔ དོན་གྲུབ་སྤྱན་རས་གཟིགས་ལ་ཕྱག་འཚལ་ལོ༔ གཏི་མུག་མ་སྤངས་བྱོལ་སོང་འཇིག་རྟེན་འདྲེན༔ མི་བསྐྱོད་སྤྱན་རས་གཟིགས་ལ་ཕྱག་འཚལ་ལོ༔ འདོད་ཆགས་མ་སྤངས་མི་ཡི་འཇིག་རྟེན་འདྲེན༔ པདྨ་སྤྱན་རས་གཟིགས་ལ་ཕྱག་འཚལ་ལོ༔ ཕྲག་དོག་མ་སྤངས་ལྷ་མིན་འཇིག་རྟེན་འདྲེན༔ མི་འཁྲུགས་སྤྱན་རས་གཟིགས་ལ་ཕྱག་འཚལ་ལོ༔
ང་རྒྱལ་མ་སྤངས་ལྷ་ཡི་འཇིག་རྟེན་འདྲེན༔ རིན་ཆེན་སྤྱན་རས་གཟིགས་ལ་ཕྱག་འཚལ་ལོ༔ ས་ཁམས་མ་སྤངས་ལྷ་བུའི་བདུད་བཅོམ་པ༔ ཡུམ་ཆེན་སངས་རྒྱས་སྤྱན་མར་ཕྱག་འཚལ་ལོ༔ ཆུ་ཁམས་མ་སྤངས་ཕུང་པོའི་བདུད་བཅོམ་པ༔ ཡུམ་ཆེན་མཱ་མ་ཀཱི་ལ་ཕྱག་འཚལ་ལོ༔ མེ་ཁམས་མ་སྤངས་ཉོན་མོངས་བདུད་བཅོམ་པ༔ ཡུམ་ཆེན་གོས་དཀར་མོ་ལ་ཕྱག་འཚལ་ལོ༔ རླུང་ཁམས་མ་སྤངས་འཆི་བདག་བདུད་བཅོམ་པ༔ ཡུམ་ཆེན་དམ་ཚིག་སྒྲོལ་མར་ཕྱག་འཚལ་ལོ༔
རྟག་ལྟ་མ་སྤངས་བྱམས་པ་མཐའ་རུ་ཕྱིན༔ ཤར་སྒོ་ལྕགས་ཀྱུ་མ་ལ་ཕྱག་འཚལ་ལོ༔ ཆད་ལྟ་མ་སྤངས་སྙིང་རྗེ་མཐའ་རུ་ཕྱིན༔ ལྷོ་སྒོ་ཞགས་པ་མ་ལ་ཕྱག་འཚལ་ལོ༔ དངོས་འཛིན་མ་སྤངས་དགའ་བ་མཐའ་རུ་ཕྱིན༔ ནུབ་སྒོ་ལྕགས་སྒྲོག་མ་ལ་ཕྱག་འཚལ་ལོ༔ སྟོང་ལྟ་མ་སྤངས་བཏང་སྙོམས་མཐའ་རུ་ཕྱིན༔ བྱང་སྒོ་དྲིལ་བུ་མ་ལ་ཕྱག་འཚལ་ལོ༔ དེ་ནས་དགེ་ལེགས་བྱེད་པ་ནི། ཧོཿ
དེ་ལྟར་ཕྱག་འཚལ་སྐྱབས་མཆིས་གསོལ་འདེབས་པའི༔ མ་དག་རིགས་དྲུག་སྐྱེ་བའི་སྒོ་བཅད་ནས༔ རྣམ་དག་འོད་གསལ་ལམ་ལ་དྲངས་དུ་གསོལ༔ ཕ་རོལ་སོང་བའི་ཚེ་འདས་རིགས་ཀྱི་བུ༔ བྱང་ཆུབ་ལམ་བསྟན་གེགས་མེད་བགྱིས་མཛད་པ༔ རྐང་གཉིས་གཙོ་བོ་སངས་རྒྱས་སྣང་མཐའ་ཡས༔ རང་བྱུང་ཀ་དག་འོད་གསལ་སྙིང་པོ་ཡི༔ གནས་ལུགས་མངོན་སུམ་འབྲས་བུ་སྨིན་མཛད་དེས༔ ཚེ་འདས་ཁྱོད་ལ་བདེ་ལེགས་མཛད་པར་གྱུར༔ ཞི་བ་ཆགས་བྲལ་དམ་ཆོས་བརྒྱད་ཁྲིའི་དཔལ༔
རྒྱུད་སྡེ་རྒྱ་མཚོའི་དཀྱིལ་འཁོར་གཏེར་ཆེན་དེས༔

ཚེ་འདས་ཁྱོད་ལ་བདེ་ལེགས་མཛད་པར་གྱུར༔ ཚོགས་གཉིས་མཐར་ཕྱིན་དགེ་འདུན་འདུས་པའི་སྡེ༔ དྲང་སྲོང་གྲུབ་ཐོབ་ཀུན་གྱི་འབྱུང་གནས་དེས༔ ཚེ་འདས་ཁྱོད་ལ་བདེ་ལེགས་མཛད་པར་གྱུར༔ རྩ་གསུམ་ངོ་བོ་སྐྱབས་ཡུལ་ཀུན་འདུས་མཆོག༔ སྣ་ཚོགས་སྤྲུལ་སྐུ་དཀྱིལ་འཁོར་ལྷ་ཚོགས་དེས༔ ཚེ་འདས་ཁྱོད་ལ་བདེ་ལེགས་མཛད་པར་གྱུར༔ རིག་འཛིན་འདུས་པའི་མཆེད་ལྕམ་བདེན་པའི་ཚིག༔ རྩེ་གཅིག་ཐོགས་མེད་འགྲུབ་པའི་སྨོན་ལམ་དེས༔ ཚེ་འདས་ཁྱོད་ལ་བདེ་ལེགས་མཛད་པར་གྱུར༔ བརྒྱ་བྱིན་ལ་སོགས་སྟོང་གསུམ་འབྱུང་པོའི་ཚོགས༔
བྱང་ཆུབ་ཐོབ་ནས་སྡུག་བསྔལ་བྲལ་བ་དེས༔ ཚེ་འདས་ཁྱོད་ལ་བདེ་ལེགས་མཛད་པར་གྱུར༔ མཐུ་ཆེན་སྟོབས་ཀྱིས་ཚེ་འདས་བྱིན་བརླབས་ནས༔ ཉིན་མཚན་རྟག་ཏུ་བདེ་ལེགས་འབྱུང་གྱུར་ཅིག༔ བཅོ་ལྔ་པ་དབང་བསྐུར་བ་ནི། ས་གཞི་སྤོས? མཎྜལ་ཕུལ། ཐལ་མོ་སྦྱར་ནས་བཏུད་དེ། བླ་མ་སངས་རྒྱས་འཁོར་དང་བཅས༔ ཀུན་ནས་བདག་ལ་དགོངས་སུ་གསོལ༔ བླ་མ་དཀོན་མཆོག་གསུམ་པོ་ལཿ
བྱང་ཆུབ་མ་ཐོབ་བར་དུ་ནི༔ སྐྱབས་ཀྱི་མཆོག་ཏུ་བཟུང་བར་བགྱི༔ སྔོན་ནས་བསགས་པའི་སྡིག་སྒྲིབ་བཤགས༔ འགྲོ་དོན་སངས་རྒྱས་འཐོབ་བྱའི་ཕྱིར༔ སྨོན་འཇུག་བྱང་ཆུབ་སེམས་བསྐྱེད་དོ༔ སེམས་ཅན་ཡོངས་སུ་སྨིན་བྱའི་ཕྱིར༔ གསང་སྔགས་སྤྱོད་པ་རླབས་ཆེན་སྤྱོད༔ དོན་དམ་སྤྲོས་བྲལ་བྱང་ཆུབ་སེམས༔ རང་བྱུང་མཐའ་བྲལ་གསལ་སྟོང་བསྒོམ༔ ཞེས་ལན་གསུམ་གྱིས་དམ་བཅའ་ཞིང་སྡོམ་པ་བཟུང་༔
དེ་ནས་དམ་ཆུ་སྦྱིན་པ་ནི། ཧོཿ གསང་སྔགས་དཀྱིལ་འཁོར་གཉན་པོ་ཡི༔ དམ་ཚིག་སྲོག་ལྟར་སྲུང་བ་འདི༔ སྙིང་ལ་ཡེ་ཤེས་ལྷ་རྣམས་གནས༔ དམ་ཉམས་རྣམས་ལ་གཤིན་རྗེར་འགྱུར༔ ཨོྃ་ལོ་ཧ་བིཥཚས་ཧ་ལ་ཨི་དནྟེ་སྭཱ་ཧཱ༔ དངོས་གཞི་ཡེ་ཤེས་པ་དབབ་པ་ནི། ཨོཾ་བཛྲ་ཨ་མྲྀ་ཏ? སྐད་ཅིག་གིས་ཁྱེད་རང་འཕགས་མཆོག་ཐུགས་རྗེ་ཆེན་པོའི་སྐུར་གྱུར་པའི་གནས་གསུམ་འབྲུ་གསུམ་གྱིས་མཚན་པ་དང༌། སློབ་དཔོན་གྱི་ཐུགས་ཀ་ནས་འཕྲོས་པའི་འོད་ཟེར་གྱིས་དག་པ་ཆོས་སྐུའི་ཀློང་ནས་སྒྱུ་འཕྲུལ་ཞི་ཁྲོའི་ལྷ་ཚོགས་ཀྱི་སྐུ་དང་ཡིག་འབྲུ་ཕྱག་མཚན་གྱི་རྣམ་པར་དཔག་ཏུ་མེད་པ་སྤྱན་དྲངས་ཏེ་ཁྱེད་རང་རྣམས་ལ་སིབ་སིབ་ཐིམ་པས་བདེ་བའི་ཡེ་ཤེས་བཟོད་མེད་དུ་འབར་བར་གྱུར།
སྙིང་པོའི་མཐར། བཛྲ་ཨ་བེ་ཤ་ཡ་ཨ་ཨཱཿ བཏགས་པ་བརྗོད་ལ་རོལ་མོ་སྒྲོག་ ཏིཥྛ་བཛྲ ས་བརྟན་པར་བྱ། བུམ་པ་ཐོགས་ལ༔ བུམ་པ་འདི་ཉིད་ཕྱི་བུམ་པའི་རྣམ་པ་ནང་དུ་འོག་མིན་བདེ་བ་ཅན་སོགས་རིགས་ལྔའི་ཞིང་ཁམས། གསང་བ་ལྟར་ན་ཐུགས་རྗེ་ཆེན་པོ་བདེ་གཤེགས་རིགས་ལྔ་སྒྱུ་འཕྲུལ་དྲྭ་བའི་དཀྱིལ་འཁོར་གྱི་ལྷ་ཚོགས་འདུས་པའི་ངོ་བོ་བདུད་རྩིའི་ཆུ་རྒྱུན་གྱིས་དབང་བསྐུར་བའི་མོས་པ་མཛོད། ཧཱུྃ༔ བུམ་པ་རྣམ་དག་ཡེ་ཤེས་གཞལ་ཡས་ཁང་༔ བཅུད་ནི་ཡི་དམ་དཀྱིལ་འཁོར་ལྷ་ཡི་ཚོགས༔ དེང་འདིར་ཚེ་འདས་ཁྱོད་ལ་དབང་བསྐུར་བས༔
རྡོ་རྗེ་སེམས་དཔའི་སྐུ་མཆོག་རབ་ཐོབ་སྟེ༔ མངོན་པར་དགའ་བའི་ཞིང་དེར་སྐྱེ་བར་ཤོག༔ ཨོཾ་སརྦ་ཏ་ཐཱ་ག་ཏ་ཨ་བྷི་ཥིཉྩ་ཧཱུྃ༔ རིགས་ལྔ་ཐོགས་ལ༔ ཧཱུྃ༔ སྐུ་ལྔ་ལྷུན་གྲུབ་ལོངས་སྤྱོད་ཕྲིན་ལས་རྫོགས༔ སྣ་ཚོགས་རང་བྱུང་ཐུགས་རྗེ་ཆེན་པོའི་ལྷ༔ དེང་འདིར་ཚེ་འདས་ཁྱོད་ལ་དབང་བསྐུར་བས༔ སྣང་བ་མཐའ་ཡས་སྐུ་མཆོག་རབ་ཐོབ་སྟེ༔ བདེ་བ་ཅན་གྱི་ཞིང་དུ་སྐྱེ་བར་ཤོག༔
ཨོཾ་སརྦ་ཏ་ཐཱ་ག་ཏ་ཨ་བྷི་ཥིཉྩ་ཧཱུྃ༔
མེ་ལོང་ཐོགས་ལ༔ ཧཱུྃ༔ ཀ་དག་རང་བྱུང་ཆོས་དབྱིངས་ངོ་བོ་ཉིད༔ གསལ་སྟོང་མ་འགགས་འོད་གསལ་སྙིང་པོ་ཅན༔ དེང་འདིར་ཚེ་འདས་ཁྱོད་ལ་དབང་བསྐུར་བས༔ རྣམ་པར་སྣང་མཛད་སྐུ་མཆོག་རབ་ཐོབ་སྟེ༔ འཐུག་པོ་བཀོད་ཀྱི་ཞིང་དུ་སྐྱེ་བར་ཤོག༔ ཨོཾ་སརྦ་ཏ་ཐཱ་ག་ཏ་ཨ་བྷི་ཥིཉྩ་ཧཱུྃ༔ རྒྱལ་སྲིད་སྣ་བདུན་ཐོགས་ལ༔
ཧཱུྃ༔ སྡུག་བསྔལ་གཡུལ་ལས་རྒྱལ་བའི་བླ་མེད་རྫས༔ བྱང་ཆུབ་འཕགས་པའི་ནོར་བདུན་མཚོན་པའི་བརྡ༔ དེ་རིང་ཚེ་འདས་ཁྱོད་ལ་དབང་བསྐུར་བས༔ རིན་ཆེན་འབྱུང་ལྡན་སྐུ་མཆོག་རབ་ཐོབ་སྟེ༔ དཔལ་དང་ལྡན་པའི་ཞིང་དུ་སྐྱེ་བར་ཤོག༔ ཨོཾ་སརྦ་ཏ་ཐཱ་ག་ཏ་ཨ་བྷི་ཥིཉྩ་ཧཱུྃ༔ སྣ་ཚོགས་རྡོ་རྗེ་ཐོགས་ལ༔ ཧཱུྃ༔ ཏིང་འཛིན་མི་ཤིགས་སྣ་ཚོགས་རྡོ་རྗེའི་སྐུ༔
དེ་རིང་ཚེ་འདས་ཁྱོད་ལ་དབང་བསྐུར་བས༔ དོན་ཡོད་གྲུབ་པའི་སྐུ་མཆོག་རབ་ཐོབ་སྟེ༔ ལས་རབ་རྫོགས་པའི་ཞིང་དུ་སྐྱེ་བར་ཤོག༔ ཨོཾ་སརྦ་ཏ་ཐཱ་ག་ཏ་ཨ་བྷི་ཥིཉྩ་ཧཱུྃ༔ དེ་ལྟར་དབང་ཐོབ་པས་དུག་ལྔའི་སྒྲིབ་པ་སྦྱང་སྐུ་ལྔ་ཡེ་ཤེས་ལྔ་མངོན་དུ་བྱས་འབྲས་བུ་སངས་རྒྱས་རིགས་ལྔའི་གོ་འཕང་གི་སྐལ་བ་རྒྱུད་ལ་བཞག་པའི་མོས་པ་མཛོད། སླར་ཡང་རྣམ་རྒྱལ་བུམ་པ་སྤྱི་བོར་བཞག་ལ། ཧཱུྃ༔ བུམ་པ་ལོངས་སྐུའི་གཞལ་ཡས་ཁང་༔ བདུད་རྩི་འཕགས་མཆོག་སྤྱན་རས་གཟིགས༔ སྐལ་ལྡན་བུ་ལ་དབང་བསྐུར་བས༔
དབང་ལྷ་དཀྱིལ་འཁོར་ཡོངས་རྫོགས་ཤོག༔ ཨོྃ་ལོ་ཀི་ཤྭ་ར་ཀཱ་ཡ་ཝཱཀྐ་ཙིསརྦ་ཨ་བྷི་ཥིཉྩ་ཧཱུྃ༔ ཧོཿ འཇིག་རྟེན་དབང་ཕྱུག་གསང་བའི་རྒྱལ༔ ནོར་བུ་པདྨའི་ཅོད་པན་འཛིན༔ ཐུགས་རྗེ་ཆེན་པོ་སྤྱན་རས་གཟིགས༔ སྐུ་ཡི་བཀྲ་ཤིས་མཛད་དུ་གསོལ༔ དེ་ལྟར་དབང་བསྐུར་བས་དབང་བཞི་ཡོངས་སུ་རྫོགས་པར་རྒྱལ་ཐབས་སྤྱི་བླུགས་ཀྱི་ཚུལ་དུ་ཐོབ་པས་ལུས་ངག་ཡིད་གསུམ་ཤེས་བྱའི་སྒྲིབ་པ་དང་བཅས་པ་སྦྱང༌། འབྲས་བུ་སྐུ་བཞིའི་གོ་འཕང་ཐོབ་པར་བྱས་པ་ཡིན་ནོ། དེ་ནས་དབང་ལྷ་རྣམས་ཀྱང་ཁྱེད་རང་ལ་ཐིམ་པའི་མོས་པ་མཛོད།
བཅུ་དྲུག་པ་ཟས་གཏད་པ་ནི། ཚེ་ལས་འདས་པ་སྐད་ཅིག་གིས་ཐུགས་རྗེ་ཆེན་པོའི་སྐུར་གྱུར། འདོད་ཡོན་གྱི་དངོས་པོ་རྣམས། རྃ་ཡྃ་ཁྃ། གིས་བསང་སྦྱང༌། སྟོང་པའི་ངང་ལས་འདོད་ཡོན་གྱི་དངོས་པོ་ཟད་མི་ཤེས་པ་ནམ་མཁའ་གང་བར་ བསམས་ལ། ནམ་མཁའ་མཛོད་ཀྱི་སྔགས་རྒྱས་བརླབ། ཨོཾ་ཨཱཿཧཱུྃ༔ ཧོཿ སྟོང་པའི་ངང་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ༔
འདོད་ཡོན་ལོངས་སྤྱོད་ནམ་མཁའི་མཐའ་དང་མཉམ་པར་གྱུར༔ འཇིག་རྟེན་འདི་ནས་ཕ་རོལ་དུ་སོང་ཞིང་ཚེ་ལས་འདས་པ་ ཆཻག་མོའི་མིག་གི་ཡུལ་དུ་གཟུགས་མཛེས་པ༔ རྣ་བའི་ཡུལ་དུ་སྒྲ་སྙན་པ༔ སྣ་ཡི་ཡུལ་དུ་དྲི་ཞིམ་པ༔ ལྕེ་ཡི་ཡུལ་དུ་རོ་མངར་བ༔ ལུས་ཀྱི་ཡུལ་དུ་རེག་བྱ་འཇམ་པ༔ ཡིད་ཀྱི་ཡུལ་དུ་དགོས་འདོད་ཕུན་སུམ་ཚོགས་པ་འབྱུང་བར་གྱུར་ཅིག༔ ཅེས་པས་བསྔོ་ཞིང་གསུར་བཏང་༔ ཧཱུྃ༔ ཉོན་ཅིག་ཚེ་འདས་ཡིད་ལུས་རིགས་ཀྱི་བུ༔
ཟད་མེད་རིན་ཆེན་མཛོད་ཀྱི་གཞོང་པ་རུ༔ འདོད་ཡོན་ལོངས་སྤྱོད་ལྔ་ལྡན་བཅུད་ཀྱིས་བཀང་༔ ཏིང་འཛིན་ཧོམ་དུ་བསྲེག་ཅིང་བསྔོས་པ་ཡིས༔ ཟད་མི་ཤེས་པའི་གཏེར་ལ་སྤྱོད་པར་ཤོག༔ ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ་ཧྲཱིཿ ཨོཾ་ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སཾ་བྷ་ར་སཾ་བྷ་ར་ཧཱུྃ༔ ཨོཾ་མ་ཧཱ་པཎྱེ་སྥ་ར་ཎ་པ་རི་ཝཱ་ར་ཡེ་ཁ་ཁ་ཁཱ་ཧི༔ བཅུ་བདུན་པ་ལམ་བསྟན་ནས་རྣམ་ཤེས་འོག་མིན་རྒྱལ་བའི་ཐུགས་ཀར་ཐིམ་པར་བསམ༔ ཧོཿ
ཉོན་ཅིག་ཚེ་འདས་ཡིད་ལུས་རིགས་ཀྱི་བུ༔ བར་དོར་འཁྱམས་པའི་རྣམ་ཤེས་གཏད་མེད་ཁྱོད༔ སྒྲིབ་མེད་གསལ་སྟོང་ཡི་གེ་ཨ་རུ་བསྒོམ༔ དབུ་མ་ཀ་དག་བདེ་ཆེན་ཞིང་ཁམས་སུ༔ ཐོག་མའི་མགོན་པོ་ཀུན་བཟང་སྣང་མཐའ་ཡས༔ དམར་གསལ་མཉམ་བཞག་རྡོ་རྗེ་སྐྱིལ་ཀྲུང་བཞུགས༔ རྫོགས་པའི་སངས་རྒྱས་དེ་ཡི་ཐུགས་ཀ་རུ༔ རྩལ་ཆེན་ཡེ་ཤེས་རླུང་གིས་རབ་བཏེགས་ནས༔ རྣམ་ཤེས་ཨ་ཡིག་སྐར་མདའ་ཆད་པ་ལྟར༔ མངོན་རྫོགས་རྒྱལ་བའི་ཐུགས་ཀར་ཐིམ་གྱུར་ཅིག༔
ཕཊ྄ཿ ཕཊ྄ཿ ཕཊ྄ཿ ཅེས་ཆོས་སྐུའི་ཐུགས་ཀར་བསྟིམ༔ བཅོ་བརྒྱད་པ་བྱང་བུ་སྦར་བ་ནི༔ སླར་ཡང་རྣམ་ཤེས་གཤེགས་པའི་བྱང་བུ་སྡིག་སྒྲིབ་དང་མཉམ་དུ་ཡེ་ཤེས་ཀྱི་མེས་བསྲེགས་ཤིང་སྦྱངས་པར་མོས་ཏེ། ཧོཿ མདུན་དུ་སྐད་ཅིག་གིས་ཁྲོ་བོ་དམར་ནག་བག་ཆགས་སྲེག་པའི་ཧེ་རུ་ཀ་སྟོབས་ལྡན་གསལ་བར་གྱུར༔ ཨོཾ་ཧེ་རུ་ཀ་རྃ་པཱ་པཾ་བི་ཤུདྡྷེ་ཧཱུྃ་ཕཊ྄ཿ ཧཱུྃ༔
གསོན་ཅིག་དགོངས་ཤིག་རིགས་ཀྱི་བུ༔ བདག་འཛིན་སྲིད་པའི་ཕུང་པོ་ལ༔ རང་བྱུང་ཡེ་ཤེས་མེ་སྦར་རོ༔ རྣམ་རྟོག་དུག་ལྔའི་བུད་ཤིང་ལ༔ སྐུ་ལྔ་ལྷུན་གྲུབ་མེ་སྦར་རོ༔ ཕུང་པོ་ལྔ་ཡི་བུད་ཤིང་ལ༔ རྒྱལ་བ་རིགས་ལྔའི་མེ་སྦར་རོ༔ རྣམ་ཤེས་ཚོགས་དྲུག་བུད་ཤིང་ལ༔ ཕ་རོལ་ཕྱིན་དྲུག་མེ་སྦར་རོ༔ ཡུལ་བརྒྱད་བདག་འཛིན་བུད་ཤིང་ལ༔
སེམས་དཔའ་བརྒྱད་ཀྱི་མེ་སྦར་རོ༔ ཤེས་བྱ་བརྒྱད་ཀྱི་བུད་ཤིང་ལ༔ ལྷ་མོ་བརྒྱད་ཀྱི་མེ་སྦར་རོ༔ རྟོག་པ་དགུ་ཡི་བུད་ཤིང་ལ༔ ཐེག་པ་རིམ་དགུའི་མེ་སྦར་རོ༔ ལུས་ངག་ཡིད་ཀྱི་བུད་ཤིང་ལ༔ སྐུ་གསུང་ཐུགས་ཀྱི་མེ་སྦར་རོ༔ ཕུང་པོ་ང་བདག་བསྲེགས་གཏོར་ནས༔ བླ་མེད་བྱང་ཆུབ་ཐོབ་གྱུར་ཅིག༔ ཨོཾ་ཨཱཿཧཱུྃ༔
ཨོཾ་མ་ཎི་པདྨེ་ཧཱུྃ་ཧྲཱིཿ བྱང་རོའི་སྟེང་དུ་ཟླ་བའི་དཀྱིལ་འཁོར་ལ་གནས་པའི་ཨཱཿདཀར་པོའི་འོད་ཟེར་འཕྲོས། དེ་ལས་ཡེ་ཤེས་ཀྱི་བདུད་རྩིའི་རྒྱུན་བབས་པས་ཚེ་འདས་ཀྱི་སྡིག་སྒྲིབ་ཐམས་ཅད་སྦྱངས་པར་ བསམ་ལ། ཡིག་བརྒྱ་དང་ངན་སོང་སྦྱོང་བའི་སྔགས་བཟླས་པའི་དྲི་བཟང་གི་ཆུས་བཀྲུ། རྩ་སྔགས་དང་ཡིག་བརྒྱ་སྤེལ་ཚིག་ཅན་བཟླ་བཞིན་པར་སཱཙྪ་གདབ། སུ་པྲ་ཏིཥྛ ས་མེ་ཏོག་འཐོར་ཞིང་རབ་ཏུ་གནས། དབེན་གནས་སམ་ཆུ་ཀླུང་ཆེན་པོར་སྤྱན་འདྲེན་པར་བྱའོ། བཅུ་དགུ་པ་བསྔོ་བ་ནི། ཧོཿ ཕྱོགས་བཅུའི་ཞིང་རབ་འབྱམས་ན་བཞུགས་པ་རྒྱལ་བ་སྲས་དང་སློབ་མར་བཅས་པ་རྣམས་དང་༔
ཁྱད་པར་དུ་ཡང་བཅོམ་ལྡན་འདས་ཞི་ཁྲོ་རབ་འབྱམས་ཀྱི་ལྷ་ཚོགས་རིག་འཛིན་ཆེན་པོ་པདྨ་འབྱུང་གནས༔ གྲུབ་ཐོབ་རྗེ་འབངས་ཉི་ཤུ་རྩ་ལྔ༔ ཡོངས་གྲགས་རྩ་བའི་བླ་མ་ཡབ་ཡུམ་སྲས་དང་སློབ་མར་བཅས་པ་རྣམས་ཀྱིས་ཐུགས་བརྩེ་བ་ཡེ་ཤེས་ཀྱི་དབྱིངས་ནས་དགོངས་སུ་གསོལ༔ དེ་དག་གི་ནུས་མཐུ་ལ་བརྟེན་ནས་གོང་མ་བདེ་བར་གཤེགས་པ་རྣམས་ཀྱི་སྤྱན་ལམ་དུ་ཀུན་བཟང་མཆོད་སྤྲིན་རྒྱ་མཚོ་དང་མཉམ་པར་གྱུར་ཅིག༔ ད་ལྟ་ཞལ་བཞུགས་པའི་དཔལ་ལྡན་བླ་མ་དམ་པ་རྣམས་སུ་ལའང་ཕན་ཐོགས་པ་ཐམས་ཅད་སྐུ་ཚེ་རིང་ཞིང་སྐུ་ཁམས་བཟང་བ་དང་༔ མཛད་པ་ཕྲིན་ལས་ནམ་མཁའི་མཐའ་དང་མཉམ་པར་གྱུར་ཅིག༔ ཁྱད་པར་དུ་ཡང་སངས་རྒྱས་ཀྱི་བསྟན་པ་སྐྱོང་བ་ཞལ་གྱིས་བཞེས་པའི་སྲུང་མ་དམ་ཚིག་ཅན་རྣམས་ཀྱི་ཐུགས་ཀྱིས་གཡེལ་བ་མེད་པའི་གྲོགས་མཛད་པར་གྱུར་ཅིག༔ འཇིག་རྟེན་གྱི་ཁམས་སུ་ཆར་ཆུ་དུས་སུ་འབེབས་པ་དང་༔ ལོ་འབྲས་རྟག་ཏུ་རྒྱས་ཤིང་དུས་ཀྱི་འཁྲུག་པ་ཞི་ནས་མཚོན་གྱི་བསྐལ་པ་ངན་པ་ཉམས་པར་གྱུར་ཅིག༔ ཡུལ་གྱི་མི་ནད་ཕྱུགས་ནད་འགོ་བའི་ནད་གདོན་དམ་སྲི་འདྲེ་རྒོད་འབྱུང་པོ་ཐམས་ཅད་ཚར་བཅད་པར་གྱུར་ཅིག༔
རྒྱུ་སྦྱོར་བ་སྦྱིན་པའི་བདག་པོ་དེ་རྣམས་ཀྱིས་ཐོག་དྲངས༔ མ་ནམ་མཁའ་དང་མཉམ་པའི་སེམས་ཅན་ཐམས་ཅད་བདེ་སྐྱིད་ཕུན་སུམ་ཚོགས་པའི་སྐལ་པ་དང་ལྡན་ནས་རྟེན་འབྲེལ་དགེ་བའི་ལེགས་ཚོགས་ཐམས་ཅད་ཟླ་བ་ཡར་གྱི་ངོ་བཞིན་གོང་ནས་གོང་དུ་འཕེལ་ཞིང་རྒྱས་པར་གྱུར་ཅིག༔ འཇིག་རྟེན་འདི་ནས་ཚེ་ཕ་རོལ་དུ་འཕོས་ཞིང་༔ ཆཻགའི་ འདས་པ་འདས་མ་དེ་ཉིད་ཀྱིས་ཐོག་དྲངས༔ མ་ནམ་མཁའ་དང་མཉམ་པའི་སེམས་ཅན་ཐམས་ཅད་རྒྱུ་ཚོགས་གཉིས་རྫོགས༔ ལམ་སྒྲིབ་གཉིས་བྱང་༔ འབྲས་བུ་རྣམ་མཁྱེན་རྫོགས་པའི་སངས་རྒྱས་བཅོམ་ལྡན་འདས་ཀྱི་གོ་འཕང་རིན་པོ་ཆེ་ཐོབ་པར་གྱུར་ཅིག༔ དཀོན་མཆོག་གསུམ་ལ་བཀུར་སྟི་དང་རིམ་གྲོ་བགྱིས་ཏེ༔ ཟང་ཟིང་གི་ཆོས་བཅུ་མི་ཟད་ཏིང་འཛིན་བསྒོམས་པ་ལ་སོགས་པ་དྲང་དོན་ངེས་དོན་གྱི་ཆོས་ཐམས་ཅད་སྨོན་ལམ་བརྡ་མ་ལོག་པར་རྗེས་སུ་འབྲང་ཞིང་རྗེས་སུ་འཇུག་པར་གྱུར་ཅིག༔ སྐྱེ་བ་འདི་དང་ཚེ་རབས་ཐམས་ཅད་དུ་དྲན་པ་མི་བརྗེད་པའི་གཟུངས་རྒྱ་ཆེན་པོ་ཐོབ་ནས་ནམ་ཡང་མི་འཁྲུལ་ཞིང་རང་དབང་ཐོབ་ནས་གཞན་དོན་དུ་ཕན་ཐོགས་པའི་སྐྱེ་བ་ལེན་ནུས་པར་གྱུར་ཅིག༔
རིགས་མཐོ་ཞིང་ཆོ་འབྲང་དང་ལྡན་པའི་སྐྱེ་བ་ལེན་ནས་ཆོས་དང་འཕྲད་ནས་ཐོས་བསམ་སྒོམ་གསུམ་གྱིས་རྒྱུད་སྦྱངས་ཤིང་སྤངས་རྟོགས་ཀྱི་ཡོན་ཏན་མངོན་དུ་གྱུར་ནས་མཐའ་ཡས་འཁོར་བའི་སེམས་ཅན་ཐམས་ཅད་སྡུག་བསྔལ་གྱི་རྒྱ་མཚོ་ལས་སྒྲོལ་ཞིང་ཆོས་ཀྱི་འཁོར་ལོ་རྒྱ་ཆེན་བསྐོར་ནུས་པར་གྱུར་ཅིག༔ ཚེ་འཕྲང་བདུད་ལས་སྒྲོལ་ནས་འཇའ་ལུས་རྡོ་རྗེའི་སྐུ་འགྲུབ་སྟེ༔ རིག་འཛིན་པདྨ་འབྱུང་གནས་ཞལ་མངོན་སུམ་དུ་མཇལ་བ་དང་ལུང་བསྟན་ཏེ་རིག་འཛིན་རྒྱལ་བའི་སྲས་སུ་སངས་རྒྱས་པར་གྱུར་ཅིག༔ ཉི་ཤུ་པ་སྨོན་ལམ་ནི། ཧཱུྃ༔ རྣམ་དག་བཀོད་པ་ཞིང་ཁམས་བདེ་བ་ཅན༔ མ་བཅོས་ལྷུན་གྲུབ་རང་བྱུང་གཞལ་ཡས་དབུས༔ ཐོག་མའི་མགོན་པོ་སྣང་མཐའ་འོད་མི་འགྱུར༔ རྒྱལ་སྲས་སངས་རྒྱས་བྱང་སེམས་ཚོགས་ཀྱིས་བསྐོར༔ ངོ་མཚར་བཀོད་པ་བློ་ལས་འདས་པ་ཡི༔
ཏིང་འཛིན་ལོངས་སྤྱོད་གཏུམ་མོ་གོས་ཀྱི་མཆོག༔ བྱང་ཆུབ་ཆུ་རྒྱུན་མི་ཟད་ལོངས་སྤྱོད་པ༔ སྣང་སྟོང་ལྷ་ཡི་ཁྱེའུ་ཕོ་མོ་གྲོགས༔ འཕགས་པའི་ནོར་བདུན་རིན་ཆེན་གཏེར་མཛོད་ཅན༔ ཡེ་ཤེས་ལྔ་ཡི་སྣ་ཚོགས་རྒྱན་གྱིས་སྤྲས༔ འོད་གསལ་སྙིང་པོ་མ་རིག་ཀ་ནས་དག༔ ཀུན་ཚང་བཀོད་པ་རབ་ཏུ་རྫོགས་པ་ཡིས༔ མཁའ་སྤྱོད་ཕུན་ཚོགས་ཞིང་ཁམས་དེ་ཉིད་དུ༔ ཚེ་འདས་རྣམ་ཤེས་སྐད་ཅིག་འཕོས་མ་ཐག༔ མ་ནོར་བསྟན་པའི་ལམ་མཆོག་རབ་རྙེད་ནས༔
རིག་འཛིན་རྒྱལ་བའི་སྲས་སུ་སྐྱེ་བར་ཤོག༔ རིག་འཛིན་རྒྱལ་བའི་སྲས་སུ་སྐྱེས་ནས་ཀྱང་༔ སྤྲུལ་པས་ཕྱོགས་བཅུའི་གཞན་དོན་ནུས་པར་ཤོག༔ ཅེས་སྨོན་ལམ་གང་རུང་གིས་མཚམས་སྦྱོར་བྱའོ། དེ་དག་གིས་ཐུགས་རྗེ་ཆེན་པོ་འཁོར་འདས་ཟིལ་གནོན་གྱི་བསྙེན་བསྒྲུབ་ཀྱི་ཆོ་ག་ཡན་ལག་དང་བཅས་པ་དཀྱུས་གཅིག་ཏུ་བཀོད་པ་ལམ་བཟང་གསལ་སྣང་ཞེས་བྱ་བ་འདིའང་གསང་སྔགས་ཕུར་པ་གླིང་དུ་འདི་གའི་སྒྲུབ་མཆོད་རྒྱུན་འཛུགས་དང་གསོན་གཤིན་དཀོར་སྦྱང་སླད་ལོ་ལྟར་གནས་འདྲེན་བྱ་སྲོལ་རྒྱུན་འཇགས་སུ་འཇོག་ཆེད་གཏེར་གཞུང་ཚན་མང་དུ་བཞུགས་པ་རྣམས་འདོན་ཆོག་ཏུ་བསྡེབས་ཏེ་ཁ་འགེངས་ཅུང་ཟད་རིགས་མཐུན་གཞན་ནས་བསབས་པ་དང༌། གོ་རིམ་རྣམས་གསང་བ་སྤྱི་དང་མཐུན་པར་འཁྲུགས་བསྡེབས་ཅུང་ཟད་དང་བཅས་ཐུགས་རྗེ་ཆེན་པོའི་ཟབ་ཆོས་ཡོངས་རྫོགས་དབུ་ཅན་དུ་བསྒྱུར་ཞིང་འཕྲུལ་དཔར་གྱི་ལམ་ལ་དྲངས་ཏེ་གྲངས་ཚད་ལྔ་བརྒྱ་ཐམ་པ་དཔེ་སྐྲུན་བགྱིས་པའི་སྐབས་དང་བསྟུན་གསར་སྤེལ་བྱེད་པོ་གནམ་ལྕགས་གསང་སྔགས་བསྟན་འཛིན་གྱིས་ཕྱི་ལོ་༢༠༠༣ཟླ་༤ཚེས༩རང་ལུགས་དབོ་ཟླ་བའི་ཡར་ཚེས་བདུན་གྱི་ཉིན་གྲུབ་པར་བགྱིས་པས་ཡི་གེ་པ་ནི་ཨོ་རྒྱན་གསང་སྔགས་པས་བགྱིས་པ་ཡིན་ནོ། འདི་ལྟར་བྱས་པ་ལ་བསྲེ་བསླད་དཀྲུགས་པའི་ཉེས་འགལ་མཆིས་ན་རྩ་གསུམ་ལྷ་ལ་བཤགས་ཤིང་དགེ་བའི་ཆ་མཆིས་ཚེ་མ་རྒན་པད་ཡག་གཙོས་པའི་བཟང་ངན་གྱི་འབྲེལ་ཐོགས་མ་ལུས་པ་བདེ་བ་ཅན་དུ་མགོན་པོ་འོད་མཚན་སྟོང་འབར་གྱི་གོ་འཕང་མྱུར་དུ་ཐོབ་པའི་རྒྱུར་གྱུར་ཅིག། །། ༄༅། ཐུགས་རྗེ་ཆེན་པོ་འཁོར་འདས་ཟིལ་གནོན་ལས། གཤིན་ཆོག་བག་ཆགས་སྦྱོང་བྱེད་ཀྱི་ལྷན་ཐབས་སྦྱིན་སྲེག་ཡེ་ཤེས་རབ་འབར་བཀླག་ཆོག་བཀོད་པ་བཞུགས་སོ། སྙིང་རྗེའི་དབང་ཕྱུག་འཁོར་འདས་ཟིལ་གནོན་ལ། །
བཏུད་ནས་གཤིན་ཆོག་བག་ཆགས་སྦྱོང་བྱེད་ཀྱི། ། ལྷན་ཐབས་སྦྱིན་སྲེག་བཀླག་ཆོག་འདིར་བཀོད་ན། ། བཀའ་ཡི་གནང་བ་སྩོལ་ལ་བྱིན་གྱིས་རློབས། དེ་ཡང་གང་ཞིག་ཐུགས་རྗེ་ཆེན་པོ་འཁོར་འདས་ཟིལ་གནོན་གྱི་དཀྱིལ་འཁོར་དུ་དབང་ཐོབ་དམ་ཚིག་ལ་གནས་པའི་གང་ཟག་གིས་གཞན་དོན་ཡལ་བར་མི་འདོར་བར་སྙིང་རྗེའི་གོ་བགོས་ཏེ་གཤིན་དོན་སྦྱིན་སྲེག་རྩོམ་པར་འདོད་པས། བདག་གི་རྣལ་འབྱོར་སྔོན་དུ་འགྲོ་ཞིང་གང་དུ་བྱ་བའི་གཞི་བདག་ལ་གཏོར་མ་བྱིན་ཤིང་བཀའ་བསྒོས། རྡོ་རྗེ་དང་བཅས་པའི་ལག་གཡས་ས་ལ་བཞག་སྟེ་རྟ་སྔགས་བརྒྱ་རྩ་བཟླས་པས་བྱིན་གྱིས་བརླབས་ནས་ཨ་ཉེར་གཅིག་བརྗོད་ལ་སྟོང་ཉིད་དུ་རྒྱས་བཏབ། ཐབས་སྟེགས་བ་བྱུང་དྲི་བཟང་བཅས་པ་བྱུགས་ལ་ཞི་ཐབ་དཀར་པོ་ཟླུམ་བསྐོར་དབུས་སུ་པདྨ་འདབ་བརྒྱད་ལྟེ་བར་རྡོ་རྗེ་ཧཱུྃ་གིས་མཚན་པ་ཕྱི་རོལ་པད་ཕྲེང་འོད་གྱི་མུ་ཁྱུད་ཟུར་བཞིར་ཟླ་ཕྱེད་རྡོ་རྗེ་དང་བཅས་པའི་ཁར་རོ་ཁང་ཕྱི་བརྩེགས་དང་ནང་དུ་ཕུང་པོ་ཚོད་རན་པ་མདུན་གྱི་རྩ་བར་སྤར་ཁུང་སྐེད་པར་རྫས་ཁུང་རྩེ་མོ་དུད་ཁུང་མ་གཏོགས་གཞན་ཐམས་ཅད་མཛེས་པར་བརྩེགས་ལ་དཀར་རྩི་གསོལ། མ་ནུས་ཀྱང་དཀྱིལ་འཁོར་ཐོག་ཐབ་རྒྱ་ཆེ་བར་བརྩེགས་པས་ཀྱང་རུང༌། ཁྲུས་ཆོག་ལ་མཁོ་བའི་བགེགས་གཏོར་མར་མེ་ཅན། མཆོད་པ་རྣམ་ལྔ།
ཐུབ་སྐུ་མེ་ལོང་ཁྲུས་དར་དུག་ཕྱུང་ཏིལ་ནག་མེ་ཀོང་གྲུ་གསུམ། གསུར་རྫས་ས་ཆུ་མེ་རླུང༌། རླུང་གཡབ། དབང་ཆས་བཅས་སོ། དེ་ནས་སྲེག་བླུགས་ཀྱི་རྫས་དང་མཁོ་བའི་ཆ་རྐྱེན་ནི། རང་མདུན་ཐབ་ཁ་སྤྲོད་ལ་ཞི་བར་འོས་པའི་ཡོ་བྱད། གཡས་་སུ་མཆོད་རྫས་མཆོད་པ་སྣ་བདུན། གཟུགས་སྒྲ་དྲི་རོ་རེག་བྱ་སྤར་བཏབ་པའམ་གང་རིགས། སྨན་རཀ་གཏོར་མ། མེ་ལྷ་གཉིས་ཀྱི་གཏོར་མ།
གཡོན་དུ་བསྲེག་རྫས་དཔལ་འབར་རླུང་གཡབ། མར་ཁུ། ཡམ་ཤིང༌། རྫས་གསུམ་ནི། ཀུ་ཤ་དཱུརྦ་བིལ་བ་གསུམ། ཟས་མཆོག ཁྲུམ་དང་གོ་ཡུ་སྦྲུས་པ། སྨན་སྣ་ཚོགས། བཅུད་བཟང་གི་རྩི་ཀ་ར་བུ་རམ་སྦྲང་དང་མར་ཁུ། རིན་ཆེན་ཕྱེ་མ་སོགས་རིན་པོ་ཆེ་སྣ་ཚོགས།
དར་ཟབ་སྣ་ལྔ་སོགས་གོས་སྣ། གྲོ་སྭ་བ་སྲན་མ་སོགས་འབྲུ་སྣ། ཤིང་ཐོག་རྒུན་འབྲུམ་སེ་འབྲུ་སོགས་ཤིང་འབྲས་སྣ་ཚོགས། མིང་མ་སྨོས་པའི་ཟས་སྣ་ཚོགས་སམ་རྫས་སྤུངས་བཅས་འཇིག་འདས་གཉིས་ལ་ཕྲེང་ཚར་གཉིས། མེ་དར་རླུང་གཡབ་སྣ་ལྔ་ཀུ་ཤ་རྒྱ་གྲམ་བཅིངས་པ་ལྔ་སོགས་འདོན་ཆའི་ཚིག་བསྟུན་དགོས་མཁོ་ཚང་བར་བྱའོ། སློབ་དཔོན་རིགས་ལྔ་དང་ཆས་གོས་དཀར་པོར་བསྒྱུར་ལ་ཁ་ཤར་དུ་ཕྱོགས། མདུན་སྟེགས་ཁེབས་ལྡན་དཀར་པོའི་ཐོག་ལས་བུམ་འཐོར་ནས་ཌཱ་དྲིལ་གཟར་བླུགས་སོགས་འདུ་བྱ། དངོས་གཞི་ནི། ལས་བྱང་གསོལ་འདེབས་ནས་བཟུང་བསྟོད་པའི་མཇུག་བར་བཏང་ལ་ཛཔ྄་ཁང་དབྱེ། ཛཔ྄་བསྐུལ་བསྙེན་དམིགས་མཐར་བསྙེན་སྒྲུབ་ལས་གསུམ་རྣམ་བུམ་དང་ལས་བུམ་སྒྲུབ།
དབྱངས་གསལ་རྟེན་སྙིང་ཡིག་བརྒྱ་མཆོད་བསྟོད་གྲུབ་ནས་འོད་ཞུ་བྱ། བདག་འཇུག་གམ་རིག་མེ་དོར་བ་གང་རུང་མཐར་གསོལ་ཀ་དང་ཚོགས་དྲང་བ་ནས་ལྷག་མའི་བར་མཐར་ཆགས་སུ་བཏང༌། སྐབས་འདིར་ལྟུང་བཤགས་སྔོན་དུ་འགྲོ་བས་རང་གཞུང་གནས་འདྲེན་གཤིན་དོན་བག་ཆགས་སྦྱོང་བྱེད་སྐྱབས་སེམས་ནས་བརྩམས་རྣམ་ཤེས་འགུགས་པ། བགེགས་ཕྲལ་བ། ཁྲུས་སྦྱོང་ཏིལ་སྦྱོང༌། སོགས་ནས་ལམ་བསྟན་གཤེགས་གསོལ་བར་སོང་ནས་སྔ་བར་ཕུང་པོ་གཙང་མར་ཁྲུས་ལ་དྲི་བཟང་བྱུག་བཏགས་གྲོལ་རིག་པ་དོན་ལྡན་སྤྱི་བོར་བཏགས་པའི་གནས་ལྔ་རུ་སྔགས་འདི་ཤོག་བུ་ལ་བྲིས་ལ་སྦྱར༔ ཨོཾཤྲཱིམཱུྃལཱྃབཛྲལོཀྐིཤྭརིམཧཱཙིཏྟབོདྷིསཏྭཧཱུྃཧྲཱིཿ ཚེལསའདསཔའིསྡིགསྒྲིབབགཆགསཐམསཅདཨབརནདུཿཁབྷིཤྭདྷཤཱནྟིཾཀུརུཡེསྭཱཧཱ༔ ཞེས་འཕྲེང་གཅིག་ཏུ་བྲིས། བཏགས་གྲོལ་མ་རྙེད་ན་འདི་ཤོག་དྲིལ་བྱེད་ནས་སྤྱི་བོར་བཏགས།
རིགས་ལྔའི་རྒྱན་དང་དར་དཀར་གྱི་ཁྱོགས་ལ་སྟེགས་ལ་ལྷ་ཡི་རྣམ་པར་བསམ་ལ་རོ་ཁང་རྙིང་པ་ལས་བཏོན་ནས་ཐབ་དབུས་དཀྱིལ་འཁོར་སྟེང་ཕུང་པོ་དྲང་སྲོང་ཙོག་པུའམ་སྐྱིལ་ཀྲུང་བྱ་ལ་ཁ་ནི་ཤར་རམ་ཤར་ལྷོར་བསྟན་ལ་བཞག་སླར་གུ་གུལ་བདུག་ཡུངས་ཐུན་བྲབ། ཧཱུྃ་བཞིའི་སྔགས་ཀྱིས་བསྐྲད། ཁྲུས་དང་བཅས་གཞུགས་སུ་གསོལ་བ་ཡིན་ནོ། དེ་ནས་རྡོར་དྲིལ་བྱིན་རློབ་ཆོས་སྤྱོད་ལྟར་དང༌། མཆོད་པ་བསང་སྦྱང་ནི།
ཨོཾ་ཨཱཿཧཱུྃ༔ གསུམ། ཧ་ཧོ་ཧྲཱིཿཕཻཾ་ཕཻཾ་ཕཻཾ༔ ཨོཾ་སྭ་བྷཱ་ཝ ས་སྦྱང༌། སྟོང་པའི་ངང་ལས་བྷྲཱུྃ་ཞེས་པས་མཚན་ཉིད་ཡོངས་སུ་རྫོགས་པའི་སྣོད་རིན་པོ་ཆེ་ལས་གྲུབ་པ་སོ་སོའི་ནང་དུ་མཆོད་རྫས་འདོད་པའི་ཡོན་ཏན་ལྔ་དང་ལྡན་པ་བདུད་རྩིའི་རྒྱ་མཚོ་བཅུད་ཕུན་སུམ་ཚོགས་པ་དཔལ་ཀུན་ཏུ་བཟང་པོའི་མཆོད་པའི་སྤྲིན་ལས་བྱུང་བ་ཟད་མི་ཤེས་པ་ནམ་མཁའི་མཐའ་དང་མཉམ་པར་གྱུར༔
ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿཋཿ ཨོཾ་མ་ཧཱ་རཀྟ་ཛྭ་ལ་མཎྜ་ལ་ཧཱུྃ་ཧྲཱིཿཋཿ ཨོཾ་མ་ཧཱ་བྷ་ལིངྟ་ཏེ་ཛྭ་བྷ་ལིངྟ་བྷ་ལ་བྷ་ཏེ་གུ་ཧྱ་ས་མ་ཡ་ཧཱུྃ་ཧྲཱིཿཋཿ གིས་བྱིན་བརླབས། རྡོ་རྗེ་རྩེ་གཅིག་པའི་ཕྱག་རྒྱས་རེག་ལ། ཨོཾ་སྭཱ་ཧཱ༔ རྫས་རྣམས་བཀྲུ། ཨོཾ་ཨཱཿསྭཱ་ཧཱ༔ ཞུན་མར་ལ།
ཨོཾ་ཤྲཱི་རི་སྭཱ་ཧཱ༔ འབྲུ་རྣམས་ལ། ཨོཾ་ཛཱཻཾ་སྭཱ་ཧཱ༔ རྫས་གཞན་རྣམས་ལ། ཨོཾ་ཀུ་རུ་ཀུ་རུ་སྭཱ་ཧཱ༔ དགང་གཟར་ལ་རེག་ནས། ཨོཾ་ཨེ་ཤུ་ནེ་པྲཛྙཱ་སུ་ཁཾ་སུ་རྟཾ་ཀྵེ་སྭཱ་ཧཱ༔ རྃ་ནྲྀ་ར་ཀྵཾ༔ ཡྃ་སུ་ཛྙཱ་ཀྵཾ༔ ཁྃ་ཀུནྟ་ཀྵཾ༔
ཨོཾ་ཨ་ཨི་ཨུ་ཨཾ་ཨཱཿཧཱུྃ༔ ཨོཾ་ཨཱཿཧཱུྃ༔ ཞེས་རེག་ཙམ་གྱི་རྫས་རྣམས་བྱིན་གྱིས་བརླབ་བོ། ཐབ་བསང་སྦྱང་ནི་ལས་བུམ་ཆུས་བྲན་ལ་ཐབ་བསང་སྦྱང་གི་སྔགས་ནི༔ ཨོཾ་རྃ་ཤུ་པ་དྷཾ་སྭ་ར་ཏ་ཡེ་ཧཾ་ལི་ལ་ཡེ་སྭཱ་ཧཱ༔ དེ་ནས་མེ་ལྷ་བསྐྱེད་པ་ནི༔ ཧོཿ སྟོང་པའི་ངང་ལས་ཨེ་ཡྃ་རྃ་ཁྃ་སུྃ་ལས་ཕྱི་སྣོད་རང་བྱུང་གི་གཞལ་ཡས་ཁང་རྒྱ་ཆེན་པོ་རྒྱ་ཁྱོན་གཡོ་བས་བཏེགས་པའི་རྡོ་རྗེའི་ལྟེ་བར་བསྣོལ་བའི་ཚད་དང་ལྡན་པ༔ དེའི་དབུས་སུ་མ་རིག་བུད་ཤིང་སྲེག་པའི་ཡེ་ཤེས་ཀྱི་རྃ་དམར་མཐིང་ཅུང་ཟད་དཀར་བའི་འོད་འཕྲོ་བ༔ དེ་ཡོངས་སུ་གྱུར་པ་ལས་ཉོན་མོངས་ཞི་བྱེད་ཀྱི་མེ་ལྷ་སྐུ་མདོག་དཀར་ལ་དམར་མདངས་ཅན་ཞལ་གཅིག་ཕྱག་གཉིས་སྤྱན་གསུམ་དང་ལྡན་པ་ཧེ་རུ་པ་གྱད་ཀྱི་དོར་སྟབས་ཅན༔
གཡས་ཙནྡྲ་དང་གཡོན་སཱུརྻ་བསྣམས་པ༔ སྐུ་ཡི་ཆ་རུ་འཁོད་པའི་རྒྱན་ཡེ་ཤེས་ཀྱི་རིགས་ལྔ་ཕར་ཕྱིན་གྱི་རྒྱན་དྲུག་ཤེས་བརྒྱད་ཀྱི་དུར་ཁྲོད་ཆས༔ ཡེ་ཤེས་དཔལ་ཆས་བཅུ་ལྡན་པ༔ ཡུམ་ལས་ཀྱི་མ་མོའི་རང་བཞིན་དུ་འཁྲིལ་ཞིང་བསྐུལ་བ་སྟེ༔ སྐྱེ་མཆེད་བཅུ་གཉིས་གནས་སུ་དག་པའི་འཁོར་ཚད་མེད་བཞི་ཡི་རང་མེའི་ཁ་དོག་འབར་ཞིང་མཆེད་པ་ལྟར་ལ་ཚེ་འདས་ཀྱི་ཕུང་པོ་དང་དབྱེར་མ་མཆིས་པའི་དམ་ཚིག་པར་གསལ་བའོ༔ དེ་ཡང་གང་ཟག་མཆོག་ཡིན་ན་དཀྱིལ་འཁོར་གྱི་གཙོ་བོ་ལྟར་བསྐྱེད་ལ་རྫས་མཆོད་པ་རུ་དམིགས་ནས་འབུལ་བ་ཡིན། ཕལ་པ་ཡིན་ན་དུག་ལྔ་ཡེ་ཤེས་སུ་བསྒྱུར་བ་དང་ཕུང་པོ་བདུད་རྩིའི་རང་བཞིན་མཆོད་པ་རུ་བསྒྱུར་ནས་འབུལ་བ་ཡིན་ནོ། ཡེ་ཤེས་པ་སྤྱན་འདྲེན་ཤིང་ཐུགས་དམ་གྱི་རྒྱུད་བསྐུལ་བ་ལ། དེ་ལྟར་བརྟེན་སྣང་བ་མི་དམིགས་ཆུ་ཟླ་ལྟར་གསལ་བའི་དཔྲལ་བར་ཨོཾ༔ མགྲིན་པར་ཨཱཿ
ཐུགས་ཀར་ཧཱུྃ༔ ལྟེ་བར་བཾ༔ ལྟེ་འོག་རྃ༔ གསང་བར་ཡྃ༔ ཞབས་གཉིས་ཀྱི་མཐིལ་དུ་ཧ་ཧུས་མཚན་པའི་འོད་འཕྲོས་པས༔ ཡྃ་ཡྃ་ཕཻཾ་ཕཻཾ་ཧེཾ་ཧེཾ་ཧེ་ཧེ་ཝེ་ཝེ་རྣམས་མེ་ལྟར་མཆེད་པས་ཐུགས་དམ་གྱི་རྒྱུད་བསྐུལ་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས་ནས༔ དམ་ཚིག་པ་དང་དབྱེར་མ་མཆིས་པར་གྱུར༔ ཨོཾ་ཛྙཱ་ན་པཉྩ་ཀུ་ལ་བཛྲ་ས་མཱ་ཡ་ཛཿཛཿ ཛཿཧཱུྃ་བཾ་ཧོཿ ཞེས་པས་སྤྱན་དྲངས་ཤིང་དབང་བསྐུར་སྐུ་གང་དྲི་མ་དག༔
ཆུའི་ལྷག་མ་ཡར་ལུད་པ་ལས་ནམ་མཁའི་སྙིང་པོས་དབུ་བརྒྱན་པར་གྱུར༔ ཨོཾ་ག་ག་ཨེ་ཨ་བཛྲ་ཨ་ཧཾ་ཏི་སརྦ་ཨ་བྷི་ཥིཉྩ་ཧཱུྃ༔ ཞེས་སྤུར་ཁང་ལ་ལས་བུམ་ཆུས་ཁྲུས་བསྩལ་ཏེ། ཨོཾ༔ གཟུགས་རྣམས་སྣང་སྟོང་སྐུ་ཡི་ལྷ་ཁྲུས་གསོལ༔ ཨཱཿ སྒྲ་རྣམས་གྲགས་སྟོང་གསུང་གི་སྔགས་ཁྲུས་གསོལ༔ ཧཱུྃ༔ ཡིད་རྣམས་གསལ་སྟོང་ཐུགས་ཀྱི་དོན་ཁྲུས་གསོལ༔ ཧྲཱིཿ
རྒྱལ་བ་དེ་བཞིན་ཡེ་ཤེས་ཁྲུས་གསོལ་བས༔ ཚེ་འདས་རྣམ་ཤེས་ཕུང་ཁམས་སྐྱེ་མཆེད་རྣམས༔ ཀ་དག་བདེ་ཆེན་འོད་སྐུར་གྲོལ་བར་ཤོག༔ ཨོཾ་ཨཱཿཧཱུྃ་ཧྲཱིཿབཛྲ་ཧེ་རུ་ཀ་ཛྙཱ་ན་ཨ་བྷི་ཥིཉྩ་ཧཱུྃ༔ དེ་ནས་དབང་རྟགས་ཀྱི་ཀུ་ཤ་བུམ་པའི་ཁ་ནས་བླངས་ཤིང་སྤུར་ཁང་གི་ཕྱོགས་བཞིར་དབུས་ལྔར་འཛུགས། ཧཱུྃ༔ སྒྱུ་ལུས་མི་དམིགས་སྣང་སྟོང་བུམ་པའི་དབྱིངས༔ དུག་ལྔ་གནས་གྲོལ་ཡེ་ཤེས་སྟོན་པའི་ཕྱིར༔ རྒྱལ་བས་བསྔགས་པའི་ཀུ་ཤ་ཨ་ཝ་རྩྭ༔ དབང་རྟགས་འདི་ཕུལ་ཡེ་སངས་རྒྱས་པར་ཤོག༔
ཨོཾ་ཛྙཱ་ན་མུ་ཀུ་ཊ་བི་ཤྭ་སརྦ་ཨ་བྷི་ཥིཉྩ་ཧཱུྃ༔ དེ་ནས་སྤྱན་དྲང་བའི་དམ་ཡེ་བསྲེ་བ་ནི། ཧཱུྃ༔ ཞེ་སྡང་སྲེག་བྱེད་རྡོ་རྗེ་རིགས་ཀྱི་མེ༔ ང་རྒྱལ་སྲེག་བྱེད་རིན་ཆེན་རིགས་ཀྱི་མེ༔ འདོད་ཆགས་སྲེག་བྱེད་པདྨ་རིགས་ཀྱི་མེ༔ ཕྲག་དོག་སྲེག་བྱེད་ཀརྨ་རིགས་ཀྱི་མེ༔ གཏི་མུག་སྲེག་བྱེད་བུདྡྷ་རིགས་ཀྱི་མེ༔ རང་བྱུང་ཡེ་ཤེས་མེ་ཡི་ལྷ་ཚོགས་རྣམས༔ གནས་འདིར་སྤྱན་འདྲེན་དམ་ཚིག་དབྱེར་མེད་ཕྱིར༔
འབར་བའི་ཤུགས་འཆང་སྟོན་ཕྱིར་རྃ་གྱི་དལ༔ ཉོན་མོངས་བུད་ཤིང་བསྲེག་ཕྱིར་བཞུགས་སུ་གསོལ༔ སྣ་ཚོགས་སྤྲུལ་སྐུ་ཙམ་དུ་ཕྱག་འཚལ་ནས༔ ལོངས་སྐུའི་ཐུགས་དམ་སྒྱུ་མར་བསྐུལ་བའི་ཕྱིར༔ རང་བཞིན་ཆོས་སྐུའི་མེ་དཔུང་བསྐྱེད་དུ་གསོལ༔ ཨོཾ་རྃ་ཛྙཱ་ན་པཉྩ་བཛྲ་ས་མ་ཡ་ཛྭ་ལ་དེ་ཝ་པྲཛྙཱ་ཡེ་བཛྲ་ས་མཱ་ཡ་ཛ་ཛཿ ཕཻཾ་ཕཻཾ་ཨ་བེ་ཤ་ཡ་ཨ་ཨཱཿ ཏིཥྛ་སཏྭཾ༔ ཨ་ཏི་པུ་ཧོཿ གདན་འབུལ་ཀུ་ཤ་རྒྱ་གྲམ་དབུས་དང་ཕྱོགས་བཞིར་བཞག །
མཐའ་ནས་ཀུ་ཤ་བ་གླང་མཇུག་མ་ལྟར་མནན་ཏེ་དཔལ་འབར་སྦར་ལ་ཤར་ནས་མེ་སྦར་ཤིང་རླུང་གཡབ་དཀར་པོ་གཡབ་ལ། ཧཱུྃ༔ མེ་ལོང་ཡེ་ཤེས་ངང་གི་མེ༔ སྦར་ཞིང་གྱེན་རྒྱུའི་རླུང་གཡབས་ཏེ༔ ཤར་དཀར་ཞིང་ཁམས་དོན་མཐུན་ཕྱིར༔ འོད་ཟེར་དཀར་པོའི་བརྡ་འདི་ཟུངས༔ ཨོཾ་བཛྲ་ཛྙཱ་ན་རྃ་ཡྃ་སི་ཏ་ཀ་སྭཱ་ཧཱ༔ རླུང་གཡབ་ལ་མདའ་དར་དཀར་པོ་ཤར་དུ་འཛུགས། དེ་བཞིན་དུ་ལྷོ་ནས་མེ་སྦར་ཤིང་རླུང་གཡབ་སེར་པོ་གཡབ་ལ། ཧཱུྃ༔
མཉམ་ཉིད་ཡེ་ཤེས་ངང་གི་མེ༔ སྦར་ཞིང་མེ་ཉམས་རླུང་གཡབས་ཏེ༔ ལྷོ་ཡི་ཞིང་ཁམས་དོན་མཐུན་ཕྱིར༔ འོད་ཟེར་སེར་པོའི་བརྡ་འདི་ཟུངས༔ ཨོཾ་རཏྣ་ཛྙཱ་ན་རྃ་ཡྃ་སོ་ན་ཀ་སྭཱ་ཧཱ༔ མདའ་དར་སེར་པོ་ལྷོ་རུ་འཛུགས། ནུབ་ནས་མེ་སྦར་ཤིང་རླུང་གཡབ་དམར་པོ་གཡབ་ལ། ཧཱུྃ༔ སོར་རྟོག་ཡེ་ཤེས་ངང་གི་མེ༔ སྦར་ཞིང་ཐུལ་སེར་རླུང་གཡབས་ཏེ༔
ནུབ་ཀྱི་ཞིང་ཁམས་དོན་མཐུན་ཕྱིར༔ འོད་ཟེར་དམར་པོའི་བརྡ་འདི་ཟུངས༔ ཨོཾ་པདྨ་ཛྙཱ་ན་རྃ་ཡྃ་རཱ་ག་ཏི་ཀ་སྭཱ་ཧཱ༔ མདའ་དར་དམར་པོ་ནུབ་ཏུ་འཛུགས། བྱང་ནས་མེ་སྦར་ཤིང་རླུང་གཡབ་ལྗང་ཁུ་གཡབ་ལ། ཧཱུྃ༔ བྱ་གྲུབ་ཡེ་ཤེས་ངང་གི་མེ༔ སྦར་ཞིང་ཁྱབ་བྱེད་རླུང་གཡབས་ཏེ༔ བྱང་གི་ཞིང་ཁམས་དོན་མཐུན་ཕྱིར༔ འོད་ཟེར་ལྗང་གུའི་བརྡ་འདི་ཟུངས༔
ཨོཾ་ཀརྨ་ཛྙཱ་ན་རྃ་ཡྃ་མརྒ་ཏི་ཀ་སྭཱ་ཧཱ༔ མདའ་དར་ལྗང་གུ་བྱང་དུ་འཛུགས། དབུས་ནས་མེ་སྦར་ཤིང་རླུང་གཡབ་སྔོན་པོ་གཡབ་ལ། ཧཱུྃ༔ ཆོས་དབྱིངས་ཡེ་ཤེས་ངང་གི་མེ༔ སྦར་ཞིང་སྲོག་འཛིན་རླུང་གཡབས་ཏེ༔ དབུས་ཀྱི་ཞིང་ཁམས་དོན་མཐུན་ཕྱིར༔ འོད་ཟེར་མཐིང་ཁའི་བརྡ་འདི་ཟུངས༔ ཨོཾ་བུདྡྷ་ཛྙཱ་ན་རྃ་ཡྃ་ནི་ལྃ་ཏི་ཀ་སྭཱ་ཧཱ༔ རླུང་གཡབ།
མདའ་དར་མཐིང་ཁ་དབུས་ཕྱོགས་སུ་བཙུགས། དབང་རྟགས་ལྷ་དང་དཀྱིལ་འཁོར་གཞུང་ལྟར་གསལ་གདབ། དེ་ནས་ཚོགས་དྲུག་གི་ཞན་པ་བཤིག་པ་དང༌། བསོད་ནམས་ཀྱི་ཚོགས་རྫོགས་ཕྱིར་གཟུགས་ཀྱི་སྐུ་ལོངས་སྤྱོད་རྫོགས་པར་སྦྱང་བ་དང༌། ལོངས་སྐུ་ཆོས་ཀྱི་དབྱིངས་སུ་བསྡུ་བ་མཚོན་བྱེད་རྟེན་འབྲེལ་ཙམ་རང་གཞུང་བླ་མེད་རྒྱུད་ཀྱི་དགོངས་པ་རུ་ངེས་ལ་གཞན་གྱི་རྒྱུད་དང་མི་འགལ་བ་ཕྱིར་སྣང་ཚུལ་ཙམ་མཆོད་རྫས་འབུལ་བར་བྱ་བ་ཡིན་ནོ། དང་པོ་མེ་ལྷའི་བྱོན་སྐྱེམས་མར་ཁུ་འབུལ་བ་ནི། དེ་ནས། མེ་ལྷ་ཅུང་ཟད་འཛུམ་པའི་ལྗགས་དང་གཟར་བུ་གཉིས་ཀྱི་ཁ་ལ་རྃ་ཡིག་གིས་མཚན་པར་གྱུར༔ བར་བསམས་ལ༔ ཧཱུྃ༔
བཅོམ་ལྡན་རང་བྱུང་དཔལ་ཆེན་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་ཅན༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལ༔ ཟག་མེད་བདེ་སྟོང་རོལ་པའི་བསྲེག་རྫས་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་ཨགྣེ་ཡེ་སྭཱ་ཧཱ༔ སརྦ་པཱུ་ཛ་རྃ་ཨ་ཧུ་ཏེ་ཛྭ་ལ་ཛྭ་ལ་ཨ་དྷི་བྷི་ཨ་དྷི་བྷི་མ་ཧཱ་ཤྲཱི་ཡེ་ཧ་བྷྱ་ཀ་བྷྱ་ཨགྣ་ཡེ་ཨགྣ་ཡེ་སྭཱ་ཧཱ༔ མར་ཁུ་བླུགས་གཟར་ལན་བདུན་གྱིས་འབུལ། ཚེ་ལས་འདས་པ་ ཆཻགའི་ལས་ཉོན་སྡིག་སྒྲིབ་བག་ཆགས་ཐམས་ཅད་བྱང་ཞིང་དག་ནས་ས་ལམ་ཀྱི་བར་ཆད་མི་མཐུན་པའི་ཕྱོགས་ཐམས་ཅད་ཞི་བར་མཛད་དུ་གསོལ་ལོ། ཨོཾ་སརྦ་དུརྒ་ཏེ་པ་རི་ཤྭ་དྷ་རཱ་ཛ་ཡ་ཏ་ཐཱ་ག་ཏ་ཛྙཱ་ན་པཉྩ་སཏྭཾ༔
ཨོཾ་ཧཱུྃ་ཏྲཱྃ་ཧྲཱིཿཨཱཿ བཛྲ་ཧྲཱི་དྷ་ཡ་ཨ་ཏི་ཏནྟྲ་ཏདྱ་ཐཱ་ཤྲཱི་གུ་ཧྱ་གྷརྦྷེ་ཀཱ་ཡ་ཝཱཀྐ་ཙིཏྟ་སརྦ་དུཿཁ་བི་ཤྭ་དྷ་ན་ཡེ་སྭཱ་ཧཱ༔ དེ་ནས་རང་བྱུང་ལྷ་ལ་རང་གྲོལ་གྱི་མཆོད་པ་འབུལ་བ་ནི། ཧཱུྃ༔ བཅོམ་ལྡན་རང་བྱུང་སྐྱེ་མེད་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་འཆང་༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལ༔ ཚེ་འདས་ཚོགས་དྲུག་རྣམ་དག་མཆོད་པ་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་བཛྲ་པུཥྤེ་སྭཱ་ཧཱ༔
ཨོཾ་བཛྲ་དྷཱུ་པེ་སྭཱ་ཧཱ༔ ཨོཾ་བཛྲ་ཨཱ་ལོ་ཀེ་སྭཱ་ཧཱ༔ ཨོཾ་བཛྲ་གནྡྷེ་སྭཱ་ཧཱ༔ ཨོཾ་བཛྲ་ནཻ་ཝི་དྱེ་སྭཱ་ཧཱ༔ ཨོཾ་བཛྲ་ཤབྡ་སརྦ་པཱུ་ཛ་རྃ་ཨ་ཧུ་ཏེ་ཛྭ་ལ་ཛྭ་ལ་ཨ་དྷི་བྷི་ཨ་དྷི་བྷི་མ་ཧཱ་ཤྲཱི་ཡེ་ཧ་བྷྱ་ཀ་བྷྱ་ཨགྣ་ཡེ་ཨགྣ་ཡེ་སྭཱ་ཧཱ༔ ཚེ་ལས་འདས་པ་ ཆཻགའི་ལས་ཉོན་སྡིག་སྒྲིབ་བག་ཆགས་ཐམས་ཅད་བྱང་ཞིང་དག་ནས་ས་ལམ་ཀྱི་བར་ཆད་མི་མཐུན་པའི་ཕྱོགས་ཐམས་ཅད་ཞི་བར་མཛད་དུ་གསོལ་ལོ། ཨོཾ་སརྦ་དུརྒ་ཏེ་པ་རི་ཤྭ་དྷ་རཱ་ཛ་ཡ་ཏ་ཐཱ་ག་ཏ་ཛྙཱ་ན་པཉྩ་སཏྭཾ༔ ཨོཾ་ཧཱུྃ་ཏྲཱྃ་ཧྲཱིཿཨཱཿ བཛྲ་ཧྲཱི་དྷ་ཡ་ཨ་ཏི་ཏནྟྲ་ཏདྱ་ཐཱ་ཤྲཱི་གུ་ཧྱ་གྷརྦྷེ་ཀཱ་ཡ་ཝཱཀྐ་ཙིཏྟ་སརྦ་དུཿཁ་བི་ཤྭ་དྷ་ན་ཡེ་སྭཱ་ཧཱ༔ ཡང་གང་ཟག་མཆོག་ཡིན་ན་ཁ་བསྒྱུར་འདི་ལྟར་བྱ་ལ།
ཞི་བར་གཤེགས་པའི་འབྲེལ་ཐོག་གི་གཙོས་པའི་འབྲེལ་ཐོག་ཚེ་ལས་འདས་པ་འདས་མ་རྣམས་ཀྱིས་ཉོན་སྡིག་སྒྲིབ་བག་ཆགས་ཐམས་ཅད་བྱང་ཞིང་དག་ནས་ས་ལམ་ཀྱི་བར་ཆད་མི་མཐུན་པའི་ཕྱོགས་ཐམས་ཅད་ཞི་བར་མཛད་དུ་གསོལ་ལོ། དེ་ཡང་རྣལ་འབྱོར་པའི་སྤངས་རྟོགས་ལ་རག་ལས་སོ། འདོད་ཡོན་ལྔ་ལ། ཧཱུྃ༔ བཅོམ་ལྡན་རང་བྱུང་བླ་མེད་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་འཆང་༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལྷ༔ ཚེ་འདས་དུག་ལྔ་རྣམ་དག་མཆོད་པ་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་བཛྲ་རཱུ་པ་ཤབྡ་གནྡྷེ་རཱ་ས་སྤརྴེ་སརྦ་པཱུ་ཛ་རྃ་ཨ་ཧུ་ཏེ་ཛྭ་ལ་ཛྭ་ལ་ཨ་དྷི་བྷི་ཨ་དྷི་བྷི་མ་ཧཱ་ཤྲཱི་ཡེ་ཧ་བྷྱ་ཀ་བྷྱ་ཨགྣ་ཡེ་ཨགྣ་ཡེ་སྭཱ་ཧཱ༔
ཚེ་ལས་འདས་པ་ ཆཻགའི་ལས་ཉོན་སྡིག་སྒྲིབ་བག་ཆགས་ཐམས་ཅད་བྱང་ཞིང་དག་ནས་ས་ལམ་ཀྱི་བར་ཆད་མི་མཐུན་པའི་ཕྱོགས་ཐམས་ཅད་ཞི་བར་མཛད་དུ་གསོལ་ལོ། ཨོཾ་སརྦ་དུརྒ་ཏེ་པ་རི་ཤྭ་དྷ་རཱ་ཛ་ཡ་ཏ་ཐཱ་ག་ཏ་ཛྙཱ་ན་པཉྩ་སཏྭཾ༔ ཨོཾ་ཧཱུྃ་ཏྲཱྃ་ཧྲཱིཿཨཱཿ བཛྲ་ཧྲཱི་དྷ་ཡ་ཨ་ཏི་ཏནྟྲ་ཏདྱ་ཐཱ་ཤྲཱི་གུ་ཧྱ་གྷརྦྷེ་ཀཱ་ཡ་ཝཱཀྐ་ཙིཏྟ་སརྦ་དུཿཁ་བི་ཤྭ་དྷ་ན་ཡེ་སྭཱ་ཧཱ༔ ནང་མཆོད་ལ། ཧཱུྃ༔ བཅོམ་ལྡན་རང་བྱུང་སྐྱེ་མེད་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་འཆང་༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལྷ༔ ཚེ་འདས་སྒོ་བཞི་རྣམ་དག་མཆོད་པ་འབུལ༔
བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་སརྦ་ཨ་མྲྀ་ཏ་ཨཽ་ཎ་རཀྟ་བྷ་ལིངྟ་ཡེ་སརྦ་པཱུ་ཛ་རྃ་ཨ་ཧུ་ཏེ་ཛྭ་ལ་ཛྭ་ལ་ཨ་དྷི་བྷི་ཨ་དྷི་བྷི་མ་ཧཱ་ཤྲཱི་ཡེ་ཧ་བྷྱ་ཀ་བྷྱ་ཨགྣ་ཡེ་ཨགྣ་ཡེ་སྭཱ་ཧཱ༔ ཚེ་ལས་འདས་པ་ ཆཻགའི་ལས་ཉོན་སྡིག་སྒྲིབ་བག་ཆགས་ཐམས་ཅད་བྱང་ཞིང་དག་ནས་ས་ལམ་ཀྱི་བར་ཆད་མི་མཐུན་པའི་ཕྱོགས་ཐམས་ཅད་ཞི་བར་མཛད་དུ་གསོལ་ལོ། ཨོཾ་སརྦ་དུརྒ་ཏེ་པ་རི་ཤྭ་དྷ་རཱ་ཛ་ཡ་ཏ་ཐཱ་ག་ཏ་ཛྙཱ་ན་པཉྩ་སཏྭཾ༔ ཨོཾ་ཧཱུྃ་ཏྲཱྃ་ཧྲཱིཿཨཱཿ བཛྲ་ཧྲཱི་དྷ་ཡ་ཨ་ཏི་ཏནྟྲ་ཏདྱ་ཐཱ་ཤྲཱི་གུ་ཧྱ་གྷརྦྷེ་ཀཱ་ཡ་ཝཱཀྐ་ཙིཏྟ་སརྦ་དུཿཁ་བི་ཤྭ་དྷ་ན་ཡེ་སྭཱ་ཧཱ༔ ཡམ་ཤིང་ལ༔ ཧཱུྃ༔ བཅོམ་ལྡན་རང་བྱུང་བླ་མེད་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་འཆང་༔
ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལྷ༔ ཚེ་འདས་ཙཎྜ་རང་བྱུང་བུད་ཤིང་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་མུ་ལ་དེ་ཝ་མུ་ལ་ཝ་ར་མུ་ལ་ཤྲཱི་ཡཾ་ཡེ་སྭཱ་ཧཱ༔ སརྦ་པཱུ་ཛ་རྃ་ཨ་ཧུ་ཏེ་ཛྭ་ལ་ཛྭ་ལ་ཨ་དྷི་བྷི་ཨ་དྷི་བྷི་མ་ཧཱ་ཤྲཱི་ཡེ་ཧ་བྷྱ་ཀ་བྷྱ་ཨགྣ་ཡེ་ཨགྣ་ཡེ་སྭཱ་ཧཱ༔ ཚེ་ལས་འདས་པ་ ཆཻགའི་ལས་ཉོན་སྡིག་སྒྲིབ་བག་ཆགས་ཐམས་ཅད་བྱང་ཞིང་དག་ནས་ས་ལམ་ཀྱི་བར་ཆད་མི་མཐུན་པའི་ཕྱོགས་ཐམས་ཅད་ཞི་བར་མཛད་དུ་གསོལ་ལོ། ཨོཾ་སརྦ་དུརྒ་ཏེ་པ་རི་ཤྭ་དྷ་རཱ་ཛ་ཡ་ཏ་ཐཱ་ག་ཏ་ཛྙཱ་ན་པཉྩ་སཏྭཾ༔ ཨོཾ་ཧཱུྃ་ཏྲཱྃ་ཧྲཱིཿཨཱཿ བཛྲ་ཧྲཱི་དྷ་ཡ་ཨ་ཏི་ཏནྟྲ་ཏདྱ་ཐཱ་ཤྲཱི་གུ་ཧྱ་གྷརྦྷེ་ཀཱ་ཡ་ཝཱཀྐ་ཙིཏྟ་སརྦ་དུཿཁ་བི་ཤྭ་དྷ་ན་ཡེ་སྭཱ་ཧཱ༔ རྫས་གསུམ་འབུལ་བ་ལ།
ཧཱུྃ༔ བཅོམ་ལྡན་རང་བྱུང་བླ་མེད་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་འཆང་༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལྷ༔ ཚེ་འདས་སྒོ་གསུམ་རང་གྲོལ་མཆོད་པ་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་སུ་རྃ་ཀེ་ཏ་པུ་ལེ་ཧ་ཡན་བྷི་ཝ་ཤུ་ཡེ་སྭཱ་ཧཱ༔ སརྦ་པཱུ་ཛ་རྃ་ཨ་ཧུ་ཏེ་ཛྭ་ལ་ཛྭ་ལ་ཨ་དྷི་བྷི་ཨ་དྷི་བྷི་མ་ཧཱ་ཤྲཱི་ཡེ་ཧ་བྷྱ་ཀ་བྷྱ་ཨགྣ་ཡེ་ཨགྣ་ཡེ་སྭཱ་ཧཱ༔ ཚེ་ལས་འདས་པ་ ཆཻགའི་ལས་ཉོན་སྡིག་སྒྲིབ་བག་ཆགས་ཐམས་ཅད་བྱང་ཞིང་དག་ནས་ས་ལམ་ཀྱི་བར་ཆད་མི་མཐུན་པའི་ཕྱོགས་ཐམས་ཅད་ཞི་བར་མཛད་དུ་གསོལ་ལོ། ཨོཾ་སརྦ་དུརྒ་ཏེ་པ་རི་ཤྭ་དྷ་རཱ་ཛ་ཡ་ཏ་ཐཱ་ག་ཏ་ཛྙཱ་ན་པཉྩ་སཏྭཾ༔
ཨོཾ་ཧཱུྃ་ཏྲཱྃ་ཧྲཱིཿཨཱཿ བཛྲ་ཧྲཱི་དྷ་ཡ་ཨ་ཏི་ཏནྟྲ་ཏདྱ་ཐཱ་ཤྲཱི་གུ་ཧྱ་གྷརྦྷེ་ཀཱ་ཡ་ཝཱཀྐ་ཙིཏྟ་སརྦ་དུཿཁ་བི་ཤྭ་དྷ་ན་ཡེ་སྭཱ་ཧཱ༔ ཟས་མཆོག་ལ༔ ཧཱུྃ༔ བཅོམ་ལྡན་རང་བྱུང་བླ་མེད་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་འཆང་༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལྷ༔ ཚེ་འདས་རོ་གཅིག་ལྟ་བའི་ཟས་མཆོག་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་སརྦ་པུཎྱཻ་པུརྞ་གྷ་ན་མ་ཡེ་སྭཱ་ཧཱ༔
སརྦ་པཱུ་ཛ་རྃ་ཨ་ཧུ་ཏེ་ཛྭ་ལ་ཛྭ་ལ་ཨ་དྷི་བྷི་ཨ་དྷི་བྷི་མ་ཧཱ་ཤྲཱི་ཡེ་ཧ་བྷྱ་ཀ་བྷྱ་ཨགྣ་ཡེ་ཨགྣ་ཡེ་སྭཱ་ཧཱ༔ ཚེ་ལས་འདས་པ་ ཆཻགའི་ལས་ཉོན་སྡིག་སྒྲིབ་བག་ཆགས་ཐམས་ཅད་བྱང་ཞིང་དག་ནས་ས་ལམ་ཀྱི་བར་ཆད་མི་མཐུན་པའི་ཕྱོགས་ཐམས་ཅད་ཞི་བར་མཛད་དུ་གསོལ་ལོ། ཨོཾ་སརྦ་དུརྒ་ཏེ་པ་རི་ཤྭ་དྷ་རཱ་ཛ་ཡ་ཏ་ཐཱ་ག་ཏ་ཛྙཱ་ན་པཉྩ་སཏྭཾ༔ ཨོཾ་ཧཱུྃ་ཏྲཱྃ་ཧྲཱིཿཨཱཿ བཛྲ་ཧྲཱི་དྷ་ཡ་ཨ་ཏི་ཏནྟྲ་ཏདྱ་ཐཱ་ཤྲཱི་གུ་ཧྱ་གྷརྦྷེ་ཀཱ་ཡ་ཝཱཀྐ་ཙིཏྟ་སརྦ་དུཿཁ་བི་ཤྭ་དྷ་ན་ཡེ་སྭཱ་ཧཱ༔ སྨན་སྣ་ཚོགས་ལ། ཧཱུྃ༔ བཅོམ་ལྡན་རང་བྱུང་བླ་མེད་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་འཆང་༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལྷ༔
ཚེ་འདས་ཉོན་མོངས་རྣམ་དག་མཆོད་པ་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་བཛྲ་ཨཽ་ཎ་བྷཻ་ཥཉྫ་བི་ཤྭ་དྷ་སྭཱ་ཧཱ༔ སརྦ་པཱུ་ཛ་རྃ་ཨ་ཧུ་ཏེ་ཛྭ་ལ་ཛྭ་ལ་ཨ་དྷི་བྷི་ཨ་དྷི་བྷི་མ་ཧཱ་ཤྲཱི་ཡེ་ཧ་བྷྱ་ཀ་བྷྱ་ཨགྣ་ཡེ་ཨགྣ་ཡེ་སྭཱ་ཧཱ༔ ཚེ་ལས་འདས་པ་ ཆཻགའི་ལས་ཉོན་སྡིག་སྒྲིབ་བག་ཆགས་ཐམས་ཅད་བྱང་ཞིང་དག་ནས་ས་ལམ་ཀྱི་བར་ཆད་མི་མཐུན་པའི་ཕྱོགས་ཐམས་ཅད་ཞི་བར་མཛད་དུ་གསོལ་ལོ། ཨོཾ་སརྦ་དུརྒ་ཏེ་པ་རི་ཤྭ་དྷ་རཱ་ཛ་ཡ་ཏ་ཐཱ་ག་ཏ་ཛྙཱ་ན་པཉྩ་སཏྭཾ༔ ཨོཾ་ཧཱུྃ་ཏྲཱྃ་ཧྲཱིཿཨཱཿ བཛྲ་ཧྲཱི་དྷ་ཡ་ཨ་ཏི་ཏནྟྲ་ཏདྱ་ཐཱ་ཤྲཱི་གུ་ཧྱ་གྷརྦྷེ་ཀཱ་ཡ་ཝཱཀྐ་ཙིཏྟ་སརྦ་དུཿཁ་བི་ཤྭ་དྷ་ན་ཡེ་སྭཱ་ཧཱ༔ རྩི་སྣ་ཚོགས་ལ།
ཧཱུྃ༔
བཅོམ་ལྡན་རང་བྱུང་བླ་མེད་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་འཆང་༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལྷ༔ ཚེ་འདས་བདེ་སྟོང་རྣམ་དག་མཆོད་པ་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་ཨ་མྲྀ་ཏ་སརྦ་མེ་གྷ་བི་ཤྭ་དྷ་ཡེ་སྭཱ་ཧཱ༔ སརྦ་པཱུ་ཛ་རྃ་ཨ་ཧུ་ཏེ་ཛྭ་ལ་ཛྭ་ལ་ཨ་དྷི་བྷི་ཨ་དྷི་བྷི་མ་ཧཱ་ཤྲཱི་ཡེ་ཧ་བྷྱ་ཀ་བྷྱ་ཨགྣ་ཡེ་ཨགྣ་ཡེ་སྭཱ་ཧཱ༔ ཚེ་ལས་འདས་པ་ ཆཻགའི་ལས་ཉོན་སྡིག་སྒྲིབ་བག་ཆགས་ཐམས་ཅད་བྱང་ཞིང་དག་ནས་ས་ལམ་ཀྱི་བར་ཆད་མི་མཐུན་པའི་ཕྱོགས་ཐམས་ཅད་ཞི་བར་མཛད་དུ་གསོལ་ལོ། ཨོཾ་སརྦ་དུརྒ་ཏེ་པ་རི་ཤྭ་དྷ་རཱ་ཛ་ཡ་ཏ་ཐཱ་ག་ཏ་ཛྙཱ་ན་པཉྩ་སཏྭཾ༔ ཨོཾ་ཧཱུྃ་ཏྲཱྃ་ཧྲཱིཿཨཱཿ
བཛྲ་ཧྲཱི་དྷ་ཡ་ཨ་ཏི་ཏནྟྲ་ཏདྱ་ཐཱ་ཤྲཱི་གུ་ཧྱ་གྷརྦྷེ་ཀཱ་ཡ་ཝཱཀྐ་ཙིཏྟ་སརྦ་དུཿཁ་བི་ཤྭ་དྷ་ན་ཡེ་སྭཱ་ཧཱ༔ རིན་ཆེན་སྣ་ཚོགས་ཐོགས་ལ། ཧཱུྃ༔ བཅོམ་ལྡན་རང་བྱུང་བླ་མེད་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་འཆང་༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལྷ༔ ཚེ་འདས་སྐུ་བཞི་རྣམ་དག་མཆོད་པ་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་མ་ཎི་རཏྣ་སརྦ་སིདྡྷི་པཱུ་ཛ་ཡེ་སྭཱ་ཧཱ༔ སརྦ་པཱུ་ཛ་རྃ་ཨ་ཧུ་ཏེ་ཛྭ་ལ་ཛྭ་ལ་ཨ་དྷི་བྷི་ཨ་དྷི་བྷི་མ་ཧཱ་ཤྲཱི་ཡེ་ཧ་བྷྱ་ཀ་བྷྱ་ཨགྣ་ཡེ་ཨགྣ་ཡེ་སྭཱ་ཧཱ༔
ཚེ་ལས་འདས་པ་ ཆཻགའི་ལས་ཉོན་སྡིག་སྒྲིབ་བག་ཆགས་ཐམས་ཅད་བྱང་ཞིང་དག་ནས་ས་ལམ་ཀྱི་བར་ཆད་མི་མཐུན་པའི་ཕྱོགས་ཐམས་ཅད་ཞི་བར་མཛད་དུ་གསོལ་ལོ། ཨོཾ་སརྦ་དུརྒ་ཏེ་པ་རི་ཤྭ་དྷ་རཱ་ཛ་ཡ་ཏ་ཐཱ་ག་ཏ་ཛྙཱ་ན་པཉྩ་སཏྭཾ༔ ཨོཾ་ཧཱུྃ་ཏྲཱྃ་ཧྲཱིཿཨཱཿ བཛྲ་ཧྲཱི་དྷ་ཡ་ཨ་ཏི་ཏནྟྲ་ཏདྱ་ཐཱ་ཤྲཱི་གུ་ཧྱ་གྷརྦྷེ་ཀཱ་ཡ་ཝཱཀྐ་ཙིཏྟ་སརྦ་དུཿཁ་བི་ཤྭ་དྷ་ན་ཡེ་སྭཱ་ཧཱ༔ དར་ཟབ་སྣ་ཚོགས་ལ། ཧཱུྃ༔ བཅོམ་ལྡན་རང་བྱུང་བླ་མེད་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་འཆང་༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལྷ༔ ཚེ་འདས་འགག་མེད་ཤར་གྲོལ་མཆོད་པ་འབུལ༔
བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་པཉྩ་ལི་ཀ་ཤྲཱི་རཱ་ས་སྤརྴེ་ཡེ་སྭཱ་ཧཱ༔ སརྦ་པཱུ་ཛ་རྃ་ཨ་ཧུ་ཏེ་ཛྭ་ལ་ཛྭ་ལ་ཨ་དྷི་བྷི་ཨ་དྷི་བྷི་མ་ཧཱ་ཤྲཱི་ཡེ་ཧ་བྷྱ་ཀ་བྷྱ་ཨགྣ་ཡེ་ཨགྣ་ཡེ་སྭཱ་ཧཱ༔ ཚེ་ལས་འདས་པ་ ཆཻགའི་ལས་ཉོན་སྡིག་སྒྲིབ་བག་ཆགས་ཐམས་ཅད་བྱང་ཞིང་དག་ནས་ས་ལམ་ཀྱི་བར་ཆད་མི་མཐུན་པའི་ཕྱོགས་ཐམས་ཅད་ཞི་བར་མཛད་དུ་གསོལ་ལོ། ཨོཾ་སརྦ་དུརྒ་ཏེ་པ་རི་ཤྭ་དྷ་རཱ་ཛ་ཡ་ཏ་ཐཱ་ག་ཏ་ཛྙཱ་ན་པཉྩ་སཏྭཾ༔ ཨོཾ་ཧཱུྃ་ཏྲཱྃ་ཧྲཱིཿཨཱཿ བཛྲ་ཧྲཱི་དྷ་ཡ་ཨ་ཏི་ཏནྟྲ་ཏདྱ་ཐཱ་ཤྲཱི་གུ་ཧྱ་གྷརྦྷེ་ཀཱ་ཡ་ཝཱཀྐ་ཙིཏྟ་སརྦ་དུཿཁ་བི་ཤྭ་དྷ་ན་ཡེ་སྭཱ་ཧཱ༔ འབྲུ་སྣ་ཚོགས་ལ། ཧཱུྃ༔ བཅོམ་ལྡན་རང་བྱུང་བླ་མེད་ཧེ་རུ་ཀཿ
བག་ཆགས་འཇོམས་བྱེད་འབར་བའི་གར་དགུ་འཆང་༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལྷ༔ ཚེ་འདས་ཞེན་པ་རྣམ་དག་མཆོད་པ་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་གེ་པ་ར་ཏི་ལ་ཐ་སུ་ཀྵ་ཡེ་སྭཱ་ཧཱ༔ ཚེ་ལས་འདས་པ་ ཆཻགའི་ལས་ཉོན་སྡིག་སྒྲིབ་བག་ཆགས་ཐམས་ཅད་བྱང་ཞིང་དག་ནས་ས་ལམ་ཀྱི་བར་ཆད་མི་མཐུན་པའི་ཕྱོགས་ཐམས་ཅད་ཞི་བར་མཛད་དུ་གསོལ་ལོ། ཨོཾ་སརྦ་དུརྒ་ཏེ་པ་རི་ཤྭ་དྷ་རཱ་ཛ་ཡ་ཏ་ཐཱ་ག་ཏ་ཛྙཱ་ན་པཉྩ་སཏྭཾ༔ ཨོཾ་ཧཱུྃ་ཏྲཱྃ་ཧྲཱིཿཨཱཿ བཛྲ་ཧྲཱི་དྷ་ཡ་ཨ་ཏི་ཏནྟྲ་ཏདྱ་ཐཱ་ཤྲཱི་གུ་ཧྱ་གྷརྦྷེ་ཀཱ་ཡ་ཝཱཀྐ་ཙིཏྟ་སརྦ་དུཿཁ་བི་ཤྭ་དྷ་ན་ཡེ་སྭཱ་ཧཱ༔ ཤིང་འབྲས་སྣ་ཚོགས་ལ།
ཧཱུྃ༔ བཅོམ་ལྡན་རང་བྱུང་བླ་མེད་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་འཆང་༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལྷ༔ ཚེ་འདས་སྣང་སྲིད་རྣམ་དག་མཆོད་པ་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་བི་ར་ཛེ་བཱི་ཝ་ཛེ་བྷི་མུ་ལ་ཡེ་སྭཱ་ཧཱ༔ སརྦ་པཱུ་ཛ་རྃ་ཨ་ཧུ་ཏེ་ཛྭ་ལ་ཛྭ་ལ་ཨ་དྷི་བྷི་ཨ་དྷི་བྷི་མ་ཧཱ་ཤྲཱི་ཡེ་ཧ་བྷྱ་ཀ་བྷྱ་ཨགྣ་ཡེ་ཨགྣ་ཡེ་སྭཱ་ཧཱ༔ ཚེ་ལས་འདས་པ་ ཆཻགའི་ལས་ཉོན་སྡིག་སྒྲིབ་བག་ཆགས་ཐམས་ཅད་བྱང་ཞིང་དག་ནས་ས་ལམ་ཀྱི་བར་ཆད་མི་མཐུན་པའི་ཕྱོགས་ཐམས་ཅད་ཞི་བར་མཛད་དུ་གསོལ་ལོ། ཨོཾ་སརྦ་དུརྒ་ཏེ་པ་རི་ཤྭ་དྷ་རཱ་ཛ་ཡ་ཏ་ཐཱ་ག་ཏ་ཛྙཱ་ན་པཉྩ་སཏྭཾ༔
ཨོཾ་ཧཱུྃ་ཏྲཱྃ་ཧྲཱིཿཨཱཿ བཛྲ་ཧྲཱི་དྷ་ཡ་ཨ་ཏི་ཏནྟྲ་ཏདྱ་ཐཱ་ཤྲཱི་གུ་ཧྱ་གྷརྦྷེ་ཀཱ་ཡ་ཝཱཀྐ་ཙིཏྟ་སརྦ་དུཿཁ་བི་ཤྭ་དྷ་ན་ཡེ་སྭཱ་ཧཱ༔ མིང་ནས་མ་སྨོས་པའི་ཟས་སྣ་ཚོགས་ལ། ཧཱུྃ༔ བཅོམ་ལྡན་རང་བྱུང་བླ་མེད་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་འཆང་༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལྷ༔ ཚེ་འདས་སྣོད་བཅུད་རྣམ་དག་མཆོད་པ་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་སརྦ་བིད་པུ་ར་པུ་ར་ཨ་བརྟ་ཡ་ཧོ་པཱུ་ཛ་ཡེ་སྭཱ་ཧཱ༔
སོགས་ཀྱི་རྫས་མ་རྫོགས་བར་འབུལ་ལ་མཐར་འདོད་གསོལ། མར་ཁུ་ལ༔ ཧཱུྃ༔ བཅོམ་ལྡན་རང་བྱུང་བླ་མེད་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་འཆང་༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལྷ༔ ཚེ་འདས་དགའ་བཞི་རྣམ་དག་མཆོད་པ་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔ ཨོཾ་སུ་ཁཾ་པྲ་མོ་ཏི་པ་ར་མི་ཏ་ཡེ་སྭཱ་ཧཱ༔ སརྦ་པཱུ་ཛ་རྃ་ཨ་ཧུ་ཏེ་ཛྭ་ལ་ཛྭ་ལ་ཨ་དྷི་བྷི་ཨ་དྷི་བྷི་མ་ཧཱ་ཤྲཱི་ཡེ་ཧ་བྷྱ་ཀ་བྷྱ་ཨགྣ་ཡེ་ཨགྣ་ཡེ་སྭཱ་ཧཱ༔
ཚེ་ལས་འདས་པ་ ཆཻགའི་ལས་ཉོན་སྡིག་སྒྲིབ་བག་ཆགས་ཐམས་ཅད་བྱང་ཞིང་དག་ནས་ས་ལམ་ཀྱི་བར་ཆད་མི་མཐུན་པའི་ཕྱོགས་ཐམས་ཅད་ཞི་བར་མཛད་དུ་གསོལ་ལོ། ཨོཾ་སརྦ་དུརྒ་ཏེ་པ་རི་ཤྭ་དྷ་རཱ་ཛ་ཡ་ཏ་ཐཱ་ག་ཏ་ཛྙཱ་ན་པཉྩ་སཏྭཾ༔ ཨོཾ་ཧཱུྃ་ཏྲཱྃ་ཧྲཱིཿཨཱཿ བཛྲ་ཧྲཱི་དྷ་ཡ་ཨ་ཏི་ཏནྟྲ་ཏདྱ་ཐཱ་ཤྲཱི་གུ་ཧྱ་གྷརྦྷེ་ཀཱ་ཡ་ཝཱཀྐ་ཙིཏྟ་སརྦ་དུཿཁ་བི་ཤྭ་དྷ་ན་ཡེ་སྭཱ་ཧཱ༔ དེ་ནས་མེ་ལྷའི་དཀྱིལ་འཁོར་ལ་བསྟོད་པ་ནི༔ ཧཱུྃ༔ བཅོམ་ལྡན་ཡེ་ཤེས་རབ་འབར་རོལ་པའི་སྐུ༔ དུག་ལྔ་སྲེག་མཛད་མདངས་ལྔ་ལྷུན་གྱིས་གྲུབ༔ རྣམ་དག་ཕོ་ཉ་རླུང་གི་རབ་གཡོ་བ༔ འབར་ཞིང་མཆེད་པ་ཙཎྜའི་གཟི་འོད་ཀྱིས༔
ཉོན་མོངས་རྩ་མདུད་རྒྱ་ཡི་འཚང་གྲོལ་ནས༔ ཨ་ཧཾ་བསྐུལ་ལྡན་དངུལ་ཆུ་འཛགས་པ་ཡིས༔ མཆེད་ཅིང་འབར་བའི་འོད་ལྡན་འཁྲུགས་འཁྱིལ་བའི༔ བསྡུས་བྱ་སྙིགས་ལམ་སྡོང་པོའི་འཁྲིལ་གཞོམ་སྟེ༔ ཀུན་བྱེད་དབུ་མའི་ཟོམ་དུ་རབ་བཏེགས་པའི༔ ནུས་པས་མཁའ་ལྡིང་གཡོ་བ་ཉིད་ལ་བསྟོད༔ བསྐུལ་བས་འཕོ་བ་ཆེན་པོའི་གསང་ལམ་དུ༔ ལྡོག་མེད་ཡེ་ཤེས་འཕྲུལ་གྱིས་རབ་འདེགས་ནས༔ གདོད་མའི་དབང་ཕྱུག་གོ་འཕང་རྩལ་མངོན་ཤོག༔ ཨོཾ་ཨཱཿཧཱུྃ་ཧྲཱིཿབཛྲ་ཧྲྀ་ད་ཡ་སརྦ་གརྦྷ་ཧཱུྃ་ཕཊ྄ཿ
དེ་ནས་ཡུངས་དཀར་ཐབ་ལ་གཏོར་ཏེ། དྲང་སྲོང་ཆེན་པོ་འཁོར་དང་བཅས་པ་རྣམས་ཀྱི་བསྲེག་རྫས་ལྷ་ཡི་ཞལ་དུ་སྟོབ་དང༌། མེ་ཉིད་ཡེ་ཤེས་ཀྱི་མེར་བྱིན་གྱིས་བརླབས་ནས་ཚེ་འདས་ཀྱི་སྡིག་སྒྲིབ་ཐམས་ཅད་ཞི་བའི་ཕྲིན་ལས་མཛད་དུ་གསོལ༔ ཞེས་གསོལ་ལ་རོ་སྲེག་འདི་ཡེ་ཤེས་མེ་ལྷ་གཤེགས་པར་གསུངས་པས། ཨོཾ་ཨགྣེ་ཡེ་གཙྪ༔ ཞེས་དབྱུག་གུའི་ཕྱག་རྒྱ་ཕྱིར་བསྐྱེད་ལ་མེ་ལྷ་ཡེ་ཤེས་པ་གཤེགས། དམ་ཚིག་མེ་ལྷའི་ལྟོ་བ་ཡངས་ཤིང་རྒྱ་ཆེ་བར་གྱུར་ཞེས་བརྗོད། ཨོཾ་བཛྲ་ཛྭ་ལ་རྃ་གྱིས་མེ་ལྷ་འབར་བའི་རྣམ་པར་ཕྱག་ཚང་མཛད་ནས་དབུལ་བར་གྱུར༔ པར་བསམ་མོ། གཉིས་པ་འདས་པའི་མེ་ལྷ་མཆོད་པ་ནི།
སྔ་མ་བཞིན་དུ་མེ་བསང་སྟེ། ཨོཾ་སྭ་བྷཱ་ཝ་ སྟོང་པའི་ངང་ལས་ཡེ་ཤེས་རྃ་ལྔ་རང་བཞིན་དུ་མཆེད་པ་འབྱུང་འཇུག་ཏུ་མཆེད་པ་རྡོ་རྗེའི་རང་སྒྲ་ཆེན་པོ་ཀུན་ནས་ཀུན་ཏུ་གཡོ་བའི་དབུས་སུ་གཞལ་ཡས་ཁང་མཚན་ཉིད་དང་ལྡན་པ་གདན་པདྨ་ཉི་ཟླ་གཟི་བརྗིད་འོད་དུ་འབར་བའི་ལྟེ་བར་ཧྲཱི་ཡིག་མདངས་ལྡན་ཉི་མ་འབུམ་འཁྱིལ་བའི་ཟེར་ལྟར་བལྟ་བས་མི་བཟོད་པ་དེ་ལས་འོད་ཟེར་འཕྲོས་ཕྱོགས་བཅུ་གཞལ་དུ་མེད་པའི་སངས་རྒྱས་དང་བྱང་ཆུབ་སེམས་དཔའ་རིག་འཛིན་འདུས་པའི་འཁོར་ལོ་རྣམས་ལ་མཆོད་པ་ཕུལ་བའི་བྱིན་རླབས་ཐུགས་རྗེས་འུབ་ཀྱིས་འདུས་སྲིད་པ་དེ་སྲིད་ཀྱི་སེམས་ཅན་རྣམས་ལ་ཕོག་པས་སྡིག་སྒྲིབ་སྦྱངས༔ ཏིང་ངེ་འཛིན་གྱི་གོ་འཕང་ལ་བཀོད༔ སླར་ཡང་ཚུར་འདུས་ཧྲཱི་ཡིག་མི་འགྱུར་བའི་བྱད་ཀྱི་གནས་འགྱུར་དེ་ཡོངས་སུ་གྱུར་པ་ལས་ཐུགས་རྗེ་ཆེན་པོ་ནམ་མཁའི་རྒྱལ་པོ་སྤྱན་རས་གཟིགས་འཇིག་རྟེན་དབང་ཕྱུག་གི་ལྷ་ཚོགས་མཉམ་བཞག་གདོད་མའི་ཀློང་དུ་མ་འདྲེས་སོ་སོར་གསལ་ཞིང་སྣང་ལ་རང་བཞིན་བྲལ་བ་འདི་ལྟར་བསྒོམ་པར་བྱའོ༔ དེ་ནས་ལས་བྱང་ལྷ་བསྐྱེད་ནི༔ ཧྲཱིཿ རྡོ་རྗེ་བྷྲཱུྃ་གྱུར་ཡེ་ཤེས་གཞལ་ཡས་ཁང་༔ གྲུ་བཞི་སྒོ་བཞི་མཚན་ཉིད་རྣམ་བཞི་མཛེས༔ ཀ་བ་བརྒྱད་ལྡན་བཅུ་དྲུག་གདུང་མ་བྲེས༔ དྲལ་ལྕམ་ཐོག་སྟེང་རིན་པོ་ཆེ་ལས་གྲུབ༔
སྣ་ལྔའི་རྩིག་པ་འདོད་སྣམ་ལྷ་མོའི་གར༔ ཕ་གུ་དྲྭ་ཕྱེད་གཡེར་ཁའི་སྒྲ་སྙན་སྒྲོག༔ མདའ་ཡབ་པུ་ཤུ་སྣ་ཚོགས་རྒྱན་གྱིས་སྤྲས༔ རྟ་བབས་བཞི་ལྡན་ཆོས་འཁོར་ཉི་ཟླས་བརྒྱན༔ གདུགས་དང་རྒྱལ་མཚན་བ་དན་དར་དཔྱངས་འཕུར༔ འཇའ་འོད་ཐིག་ལེ་ཟེར་ཐག་བཀྲག་མདངས་རྒྱས༔ ཕྱི་རོལ་དུར་ཁྲོད་རྡོ་རྭ་པདྨའི་ཕྲེང་༔ ཡེ་ཤེས་མེ་དཔུང་སྲུང་བའི་གུར་བཅས་གསལ༔ དེ་དབུས་སྣ་ཚོགས་པདྨ་འདབ་བཞི་པ༔ སྣང་གསལ་འོད་འཁྱིལ་ཉི་ཟླའི་གདན་ཁྲིའི་སྟེང་༔
ཐུགས་རྗེའི་བདག་ཉིད་འཕགས་མཆོག་སྤྱན་རས་གཟིགས༔ འཇིག་རྟེན་དབང་ཕྱུག་འཁོར་འདས་ཟིལ་གནོན་སྐུ༔ དཀར་གསལ་འོད་སྐུ་ཤེལ་སྒོང་དྭངས་མའི་མདངས༔ ཞལ་གཅིག་ཕྱག་གཉིས་གཟི་འབར་ལྷམ་མེ་བ༔ ལོངས་སྤྱོད་རྫོགས་སྐུ་རིགས་ལྔས་དབུ་ལ་བརྒྱན༔ རིན་ཆེན་སྣ་ཚོགས་སྙན་རྒྱན་མགུལ་རྒྱན་སྤྲས༔ གཡས་གཡོན་མཉམ་གཞག་ཤེལ་ཕྲེང་པད་དཀར་འཛིན༔ སྟོད་གཡོགས་ལྷ་རྫས་མཐིང་ཁའི་དར་ཡུག་གསོལ༔ སྐུ་སྨད་ཕྱེད་སྐྱིལ་དར་དམར་ཨང་རག་བཀླུབས༔ ཕྱག་གདུབ་ཞབས་གདུབ་ག་ཤལ་དར་དཔྱངས་མཛེས༔
གསང་བའི་ཡུམ་མཆོག་དབྱངས་ཅན་སྐུ་ལ་འཁྲིལ༔ ཞལ་གཅིག་ཕྱག་གཉིས་པདྨ་རཱ་གའི་མདོག༔ ལྕང་ལོ་ཐོར་ཚུགས་དར་ལྗང་ཅོད་པན་འཕུར༔ རུས་པའི་རྒྱན་དང་ཕྱག་གདུབ་ཞབས་གདུབ་མཛེས༔ རྡོ་རྗེ་པད་ཕྲེང་ཡབ་ཀྱི་མགུལ་ནས་འཁྱུད༔ ཞབས་གཉིས་བདེ་སྟོང་ཟུང་འཇུག་སྐེད་ལ་འཁྲིལ༔ སྣང་སྟོང་ལྷུན་གྲུབ་མ་བཅོས་ངང་ལ་གསལ༔ ཡབ་ཡུམ་སྤྱི་གཙུག་སྣ་ཚོགས་པད་ཟླའི་སྟེང་༔ རིགས་ཀྱི་བདག་པོ་སྣང་མཐའ་ཐོག་མའི་མགོན༔ དམར་སེར་མཉམ་གཞག་སྐྱིལ་ཀྲུང་ལྡན་པར་བསྒོམ༔
ཕྱོགས་བཞི་པདྨ་ཉི་ཟླའི་ཁྲི་འཕང་དུ༔ རྣམ་སྣང་སྤྱན་རས་གཟིགས་དབང་སྐུ་མདོག་མཐིང་༔ རཏྣ་སྤྱན་རས་གཟིགས་དབང་སྐུ་མདོག་སེར༔ པདྨ་སྤྱན་རས་གཟིགས་དབང་སྐུ་མདོག་དམར༔ ཀརྨ་སྤྱན་རས་གཟིགས་དབང་སྐུ་མདོག་ལྗང་༔ བཞི་ཀ་འགྱིང་བག་བརྐྱང་བསྐུམ་གར་སྟབས་ཚུལ༔ དབུ་སྐྲ་ཐོར་ཚུགས་རིགས་ལྔ་ཅོད་པན་འཕུར༔ རིན་ཆེན་ཕྱག་གདུབ་ཞབས་གདུབ་རུས་པའི་རྒྱན༔ ཁྲོ་འཛུམ་མདངས་ལྡན་ནོར་བུ་པདྨ་འཛིན༔ གསང་བའི་རིག་མ་འབྱུང་བཞིའི་མཁའ་འགྲོ་མ༔
སྔོ་སེར་དམར་ལྗང་རིན་ཆེན་རྒྱན་ཀུན་རྫོགས༔ ལྕང་ལོ་ཐོར་ཚུགས་རིགས་ལྔ་ཅོད་པན་འཕུར༔ ཕྱག་གཉིས་མགུལ་འཁྱུད་རྡོ་རྗེ་དུང་དམར་འཛིན༔ བརྐྱང་བསྐུམ་ཞབས་ཀྱིས་བདེ་ཆེན་སྐུ་ལ་འཁྲིལ༔ ཐབས་ཤེས་མཚན་དཔེ་གཟི་བརྗིད་ལྡན་པར་བསྒོམ༔ དེ་ཡི་ཕྱི་རོལ་ཕྱོགས་བཞི་སྒོ་སྐྱོང་མ༔ རྡོ་རྗེ་མཁའ་འགྲོས་ལྕགས་ཀྱུ་པདྨ་འཛིན༔ རིན་ཆེན་མཁའ་འགྲོས་ཞགས་པ་ནོར་བུ་འཛིན༔ པདྨ་མཁའ་འགྲོས་ལྕགས་སྒྲོག་དུང་དམར་འཛིན༔ ལས་ཀྱི་མཁའ་འགྲོས་དྲིལ་བུ་མེ་ལོང་འཛིན༔
ཐམས་ཅད་གར་སྟབས་རྒྱན་ལྡན་ལིང་ངེ་བ༔ ཉོན་མོངས་བདུད་བཞི་དུག་ལྔ་ཁེགས་པར་བསྒོམ༔ གཞན་ཡང་ཕྱི་ནང་དཀྱིལ་འཁོར་ལྷ་ཡི་ཚོགས༔ གསལ་སྣང་འཇའ་ཚོན་ཆུ་ཟླའི་རང་བཞིན་ལྟར༔ འཛིན་མེད་ཟང་ཐལ་ངང་ནས་གསལ་བར་བསྒོམ༔ དེ་ལྟར་དུ་གསལ་བའི་གནས་གསུམ་ལས་འོད་ཟེར་འཕྲོས་པས༔ ཤར་ཕྱོགས་རི་བོ་ཏཱ་ལ་ནས་ཡི་དམ་འཕགས་མཆོག་སྤྱན་རས་གཟིགས་ཀྱི་ལྷ་ཚོགས་ལ་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་བསྐོར་བ་སྤྱན་དྲངས༔ ཨོཾ་བཛྲ་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ སྤྱན་འདྲེན་པ་ནི༔
རོལ་མོ་དབྱངས་དང་བཅས་ནས༔ ཧཱུྃ༔ ཆོས་དབྱིངས་ལྷུན་གྲུབ་རང་བྱུང་ཕོ་བྲང་ནས༔ སྣང་མཐའ་ཐོག་མའི་མགོན་པོ་གཤེགས་སུ་གསོལ༔ རྣམ་དག་ལྷུན་གྲུབ་བདེ་ཆེན་ཕོ་བྲང་ནས༔ འཕགས་མཆོག་ལོངས་སྐུའི་ལྷ་ཚོགས་གཤེགས་སུ་གསོལ༔ མ་འགགས་ཡེ་ཤེས་ལྔ་ལྡན་ཕོ་བྲང་ནས༔ ཐུགས་རྗེའི་བདག་ཉིད་རིགས་ལྔ་གཤེགས་སུ་གསོལ༔ ཚད་མེད་རྣམ་ཐར་སྒོ་འབྱེད་ཕོ་བྲང་ནས༔ སྒོ་སྐྱོང་ཕྱི་ནང་དཀྱིལ་འཁོར་གཤེགས་སུ་གསོལ༔
ཨོཾ་ཨཱརྻ་ལོ་ཀི་ཤྭ་ར་ཡ་བཛྲ་ས་མཱ་ཡ་ཛ་ཛཿ བཞུགས་སུ་གསོལ་བ་ནི༔ ཧཱུྃ༔ སྲ་བརྟན་མི་ཤིགས་སྣ་ཚོགས་རྡོ་རྗེའི་རྒྱ༔ སྐྱོན་བྲལ་ཡོན་ཏན་མ་ལུས་ཀུན་རྫོགས་པ༔ ལྷུན་གྲུབ་རང་བྱུང་པདྨ་ཉི་ཟླའི་ཁྲིར༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་ལྷ་ཚོགས་མ་ལུས་བཞུགས་སུ་གསོལ༔ ཨོཾ་ཨཱརྻ་ལོ་ཀི་ཤྭ་ར་ཡ་བཛྲ་ས་མ་ཡ་ཏིཥྛ་ལྷན༔ ཕྱག་འཚལ་བ་ནི༔
ཧཱུྃ༔ གནས་ལུགས་སྐྱེ་མེད་རང་བྱུང་ངོ་བོའི་རྩལ༔ མཚན་དཔེས་རབ་བརྒྱན་འོད་སྐུ་དྲྭ་བའི་གཟུགས༔ འཁོར་འདས་ཟིལ་གནོན་འཕགས་མཆོག་སྤྱན་རས་གཟིགས༔ ཐུགས་རྗེའི་བདག་ཉིད་དཀྱིལ་འཁོར་ལྷ་ཚོགས་ལ༔ རབ་གུས་གདུང་བའི་ཡིད་ཀྱིས་ཕྱག་འཚལ་ལོ༔ ཨོྃ་ཨཱརྻ་ལོ་ཀི་ཤྭ་ར་ཡ་ན་མོ་པཱུ་རུ་ཤ་ཡ་ཧོཿ དེ་ནས་བྱོན་སྐྱེམས་མར་ཁུ་འབུལ་ཞིང་ཐུགས་དམ་གྱི་རྒྱུད་བསྐུལ་བ་ནི། དཀྱིལ་འཁོར་གྱི་ལྷ་ཅུང་ཟད་འཛུམ་པའི་ལྗགས་དང་གཟར་བུ་གཉིས་ཀྱི་ཁ་ལ་རྃ་ཡིག་གིས་མཚན་པར་གྱུར་ པར་བསམས་ལ༔ ཧཱུྃ༔
ཐུགས་རྗེའི་བདག་ཉིད་ནམ་མཁའི་རང་བཞིན་པ༔ འཇིག་རྟེན་མགོན་གྱུར་འགྲོ་ལ་སྤྱན་གྱིས་གཟིགས༔ ཐབས་མཁས་ཆེན་པོ་འཁོར་ལོའི་དབང་ཕྱུག་ལ༔ ཟག་མེད་བདེ་སྟོང་རོལ་པའི་སྲེག་རྫས་འབུལ༔ ཚེ་འདས་སྒྲིབ་པ་སྦྱང་ཕྱིར་བཞེས་སུ་གསོལ༔ བཞེས་ནས་བླ་མེད་མངོན་སངས་རྒྱས་པར་ཤོག༔ ཨོཾ་ཨཱཿཧཱུྃ༔ ཨོཾ་མ་ཎི་པདྨེ་ཧཱུྃ་ཧྲཱིཿ ཨོཾ་ཨ་མི་དྷེ་ཝ་ཨཱརྻ་ལོ་ཀི་ཤྭ་རི་ཌཱཀྐི་ཧ་རི་ནི་ས་ཛྙཱ་ན་སིདྡྷི་ཧཱུྃ་ཧྲཱིཿ ཕྱི་ཡི་མཆོད་པ་འབུལ་བ་ནི༔
ཧཱུྃ༔ སྒྱུ་མའི་ངང་ཚུལ་ཡིད་འཕྲོག་མཛེས་མ་འཕྲོ༔ ལང་ལིང་གང་བ་མཆོད་སྤྲིན་ལྷ་མོའི་ཚོགས༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི༔ ཨོཾ་བཛྲ་པུཥྤེ་ཨཱཿཧཱུྃ༔ ཨོཾ་བཛྲ་དྷཱུ་པེ་ཨཱཿཧཱུྃ༔ ཨོཾ་བཛྲ་ཨཱ་ལོ་ཀེ་ཨཱཿཧཱུྃ༔ ཨོཾ་བཛྲ་གནྡྷེ་ཨཱཿཧཱུྃ༔ ཨོཾ་བཛྲ་ནཻ་ཝི་དྱེ་ཨཱཿཧཱུྃ༔
ཨོཾ་བཛྲ་ཤབྡ་ཨཱཿཧཱུྃ༔ སོ་སོར་འབུལ་ལ་རྫས་ལྷག་བཞག ། འདོད་ཡོན་ལྔ་ཡི་མཆོད་པ་ནི༔ ཧཱུྃ༔ སྣ་ལྔའི་མཆོད་འཛིན་དགའ་བའི་མདངས་ལྡན་མ༔ དབང་པོ་རྣམ་ལྔའི་རེག་བྱས་ཚིམ་མཛད་པ༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི༔ ཨོཾ་བཛྲ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ རྒྱལ་སྲིད་སྣ་བདུན་འབུལ་བ་ནི༔
ཧཱུྃ༔ འཁོར་ལོ་ནོར་བུ་གླང་པོ་རྟ་མཆོག་མཛེས༔ བཙུན་མོ་བློན་པོ་དམག་དཔོན་རིན་ཆེན་འདི༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི༔ ཨོཾ་བཛྲ་དྷརྨ་ཙཀྲ་སརྦ་སྭ་ན་ཏ་ཐཱ་ག་ཏ་མཎྜ་ལ་ས་མུ་དྲ་ཨཱཿཧཱུྃ༔ བཀྲ་ཤིས་རྟགས་བརྒྱད་འབུལ་བ་ནི༔ ཧཱུྃ༔ རིན་ཆེན་གདུགས་དང་བུམ་པ་དཔལ་བེའུ་རྒྱན༔ འཁོར་ལོ་པདྨ་གསེར་ཉ་ཆོས་དུང་སྒྲ༔
ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི༔ ཨོཾ་མངྒ་ལ་ཀུ་ཊ་བཛྲ་བྷ་མེ་ཛྙཱ་ན་སྥ་ར་ཎ་ཨཱཿཧཱུྃ༔ གར་གྱི་མཆོད་པ་ནི༔ ཧཱུྃ༔ གར་སྒྱུར་བརྡ་སྐད་བདེ་བའི་སྒྲ་སྒྲོགས་མ༔ གླུ་མ་གར་མ་གིང་མོ་སྒེག་པ་མོ༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི༔ ཨོཾ་མཱ་ལྱེ་ལཱ་སྱེ་གཱིརྟི་ནཱིརྟི་བཛྲ་པྲ་མོ་ཏི་ཨཱཿཧཱུྃ༔
སྨན་མཆོད་ནི༔ ཧཱུྃ༔ སྟོང་གསུམ་ཡངས་པའི་སྣོད་མཆོག་བྷནྡྷ་རུ༔ བདུད་རྩིས་ཁེངས་པའི་མཆོད་སྤྲིན་ལྷ་མོའི་ཚོགས༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི༔ ཨོཾ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ རཀྟའི་མཆོད་པ་ནི༔ ཧཱུྃ༔ དུང་ཆེན་སྣོད་དུ་རཀྟ་མཚོ་ལྟར་བསྐྱིལ༔
བླ་མེད་གསང་མཆོད་མཁའ་དབྱིངས་བདུད་རྩི་འདི༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི༔ ཨོཾ་མ་ཧཱ་རཀྟ་ཨ་མྲྀ་ཏ་ལ་ཁ་རཾ་ཁཱ་ཧི༔ གཏོར་མའི་མཆོད་པ་ནི༔ ཧཱུྃ༔ སྟོང་གསུམ་ཉི་ཟླ་ཡངས་པའི་གཏོར་གཞོང་དུ༔ བརྗིད་ཆགས་བྷ་ལིང་དཀར་དམར་རྒྱན་ལྡན་འདི༔ ཐུགས་རྗེ་ཆེན་པོ་འཁོར་འདས་ཟིལ་གནོན་གྱི༔ དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི༔
ཨོཾ་མ་ཧཱ་བྷ་ལིངྟ་ལ་ཁ་རཾ་ཁཱ་ཧི༔ ཡམ་ཤྀང་འབུལ་བ་ནི། ཧཱུྃ༔ འཇིག་རྟེན་དབང་ཕྱུག་ཐུགས་རྗེ་མངའ་བའི་ལྷ༔ འཁོར་འདས་ཟིལ་གནོན་དཀྱིལ་འཁོར་ལྷ་ཚོགས་ལ༔ ཉོན་མོངས་སྲེག་མཛད་ཡམ་ཤིང་ཕུལ་བའི་མཐུས༔ ཚེ་འདས་སྡིག་སྒྲིབ་བག་ཆགས་བྱང་གྱུར་ཅིག༔ ཨོཾ་ཨཱཿཧཱུྃ་ཨོཾ་མ་ཎི་པདྨེ་ཧཱུྃ་ཧྲཱིཿ ཨོཾ་མུ་ལ་དྷེ་ཝ་མུ་ལ་ཝ་ར་མུ་ལ་ཤྲཱི་ཡཾ་ཡེ་སྭཱ་ཧཱ༔ རྩ་སྔགས་དང་ལས་སྔགས་མཐར །
བཅོམ་ལྡན་འདས་ཐུགས་རྗེ་ཆེན་པོ་འཁོར་འདས་ཟིལ་གནོན་དཀྱིལ་འཁོར་ལྷ་ཚོགས་ལ་སྦྱིན་སྲེག་ཕྱི་ནང་གི་མཆོད་པ་འདི་ཕུལ་བའི་དགེ་བའི་རྩ་བ་ལ་བརྟེན་ནས། དམིགས་ཡུལ་ཚེ་ལས་འདས་པའི་ཐོག་དྲངས་སེམས་ཅན་ཐམས་ཅད་གྱི་ལས་ཉོན་སྡིག་སྒྲིབ་བག་ཆགས་ཐམས་ཅད་བྱང་ཞིང་དག་ནས་ས་ལམ་ཀྱི་བར་ཆད་མི་མཐུན་པའི་ཕྱོགས་ཐམས་ཅད་ཞི་བར་མཛད་དུ་གསོལ་ལོ། ཨོཾ་སརྦ་དུརྒ་ཏེ་པ་རི་ཤྭ་དྷ་རཱ་ཛ་ཡ་ཏ་ཐཱ་ག་ཏ་ཛྙཱ་ན་པཉྩ་སཏྭཾ༔ ཨོཾ་ཧཱུྃ་ཏྲཱྃ་ཧྲཱིཿཨཱཿ བཛྲ་ཧྲཱི་དྷ་ཡ་ཨ་ཏི་ཏནྟྲ་ཏདྱ་ཐཱ་ཤྲཱི་གུ་ཧྱ་གྷརྦྷེ་ཀཱ་ཡ་ཝཱཀྐ་ཙིཏྟ་སརྦ་དུཿཁ་བི་ཤྭ་དྷ་ན་ཡེ་སྭཱ་ཧཱ༔ རྫས་འབུལ་བ་ནི༔ ཧཱུྃ༔ འཇིག་རྟེན་དབང་ཕྱུག་ཐུགས་རྗེ་མངའ་བའི་ལྷ༔ འཁོར་འདས་ཟིལ་གནོན་དཀྱིལ་འཁོར་ལྷ་ཚོགས་ལ༔ རྟེན་འབྲེལ་རྫས་མཆོག་རྣམ་གསུམ་ཕུལ་བའི་མཐུས༔
ཚེ་འདས་སྡིག་སྒྲིབ་བག་ཆགས་བྱང་གྱུར་ཅིག༔ རྩ་སྔགས། ཨོཾ་སུ་རྃ་ཀེ་ཏ་པུ་ལེ་ཧ་ཡན་བྷི་ཝ་ཤུ་ཡེ་སྭཱ་ཧཱ༔ བཅོམ་ལྡན་འདས་ཐུགས་རྗེ་ཆེན་པོ་འཁོར་འདས་ཟིལ་གནོན་དཀྱིལ་འཁོར་ལྷ་ཚོགས་ལ་སྦྱིན་སྲེག་ཕྱི་ནང་གི་མཆོད་པ་འདི་ཕུལ་བའི་དགེ་བའི་རྩ་བ་ལ་བརྟེན་ནས། དམིགས་ཡུལ་ཚེ་ལས་འདས་པའི་ཐོག་དྲངས་སེམས་ཅན་ཐམས་ཅད་གྱི་ལས་ཉོན་སྡིག་སྒྲིབ་བག་ཆགས་ཐམས་ཅད་བྱང་ཞིང་དག་ནས་ས་ལམ་ཀྱི་བར་ཆད་མི་མཐུན་པའི་ཕྱོགས་ཐམས་ཅད་ཞི་བར་མཛད་དུ་གསོལ་ལོ། ཨོཾ་སརྦ་དུརྒ་ཏེ་པ་རི་ཤྭ་དྷ་རཱ་ཛ་ཡ་ཏ་ཐཱ་ག་ཏ་ཛྙཱ་ན་པཉྩ་སཏྭཾ༔ ཨོཾ་ཧཱུྃ་ཏྲཱྃ་ཧྲཱིཿཨཱཿ བཛྲ་ཧྲཱི་དྷ་ཡ་ཨ་ཏི་ཏནྟྲ་ཏདྱ་ཐཱ་ཤྲཱི་གུ་ཧྱ་གྷརྦྷེ་ཀཱ་ཡ་ཝཱཀྐ་ཙིཏྟ་སརྦ་དུཿཁ་བི་ཤྭ་དྷ་ན་ཡེ་སྭཱ་ཧཱ༔ ཟས་མཆོག་འབུལ་བ་ནི། ཧཱུྃ༔
འཇིག་རྟེན་དབང་ཕྱུག་ཐུགས་རྗེ་མངའ་བའི་ལྷ༔ འཁོར་འདས་ཟིལ་གནོན་དཀྱིལ་འཁོར་ལྷ་ཚོགས་ལ༔ རོ་བརྒྱའི་བཅུད་ལྡན་ཟས་མཆོག་སྣ་ཚོགས་འབུལ༔ ཚེ་འདས་སྡིག་སྒྲིབ་བག་ཆགས་བྱང་གྱུར་ཅིག༔ རྩ་སྔགས། ཨོཾ་སརྦ་པུཎྱཻ་པུརྞ་གྷ་ན་མ་ཡེ་སྭཱ་ཧཱ༔ སྨན་མཆོད་འབུལ་བ་ནི༔ ཧཱུྃ༔ འཇིག་རྟེན་དབང་ཕྱུག་ཐུགས་རྗེ་མངའ་བའི་ལྷ༔ འཁོར་འདས་ཟིལ་གནོན་དཀྱིལ་འཁོར་ལྷ་ཚོགས་ལ༔
དུག་ལྔའི་ནད་སེལ་སྨན་མཆོག་ཕུལ་བའི་མཐུས༔ ཚེ་འདས་སྡིག་སྒྲིབ་བག་ཆགས་བྱང་གྱུར་ཅིག༔ རྩ་སྔགས། ཨོཾ་བཛྲ་ཨཽ་ཎ་བྷཻ་ཥཉྫེ་བི་ཤྭ་དྷ་སྭཱ་ཧཱ༔ རྩི་མཆོག་ལ༔ ཧཱུྃ༔ འཇིག་རྟེན་དབང་ཕྱུག་ཐུགས་རྗེ་མངའ་བའི་ལྷ༔ འཁོར་འདས་ཟིལ་གནོན་དཀྱིལ་འཁོར་ལྷ་ཚོགས་ལ༔ བཅུད་བཟང་ངད་ལྡན་རྩི་མཆོག་ཕུལ་བའི་མཐུས༔ ཚེ་འདས་སྡིག་སྒྲིབ་བག་ཆགས་བྱང་གྱུར་ཅིག༔
ཨོཾ་ཨཱཿཧཱུྃ་མ་ཎི་པདྨེ་ཧཱུྃ་ཧྲཱིཿ ཨོཾ་ཨ་མྲྀ་ཏ་སརྦ་མེ་གྷ་བི་ཤྭ་དྷ་ཡེ་སྭཱ་ཧཱ༔ རིན་ཆེན་ལ༔ ཧཱུྃ༔ འཇིག་རྟེན་དབང་ཕྱུག་ཐུགས་རྗེ་མངའ་བའི་ལྷ༔ འཁོར་འདས་ཟིལ་གནོན་དཀྱིལ་འཁོར་ལྷ་ཚོགས་ལ༔ དགོས་འདོད་ཡིད་བཞིན་རིན་ཆེན་འབུལ་བའི་མཐུས༔ ཚེ་འདས་སྡིག་སྒྲིབ་བག་ཆགས་བྱང་གྱུར་ཅིག༔ ཨོཾ་ཨཱཿཧཱུྃ་མ་ཎི་པདྨེ་ཧཱུྃ་ཧྲཱིཿ ཨོཾ་མ་ཎི་རཏྣ་སརྦ་སིདྡྷི་པཱུ་ཛ་ཡེ་སྭཱ་ཧཱ༔
རེག་བྱ་ལ༔ ཧཱུྃ༔ འཇིག་རྟེན་དབང་ཕྱུག་ཐུགས་རྗེ་མངའ་བའི་ལྷ༔ འཁོར་འདས་ཟིལ་གནོན་དཀྱིལ་འཁོར་ལྷ་ཚོགས་ལ༔ ལྷ་རེག་མཛེས་ལྡན་སྣ་ཚོགས་འབུལ་བའི་མཐུས༔ ཚེ་འདས་སྡིག་སྒྲིབ་བག་ཆགས་བྱང་གྱུར་ཅིག༔ ཨོཾ་ཨཱཿཧཱུྃ་མ་ཎི་པདྨེ་ཧཱུྃ་ཧྲཱིཿ ཨོཾ་པཉྩ་ལི་ཀ་ཤྲཱི་རཱ་ས་སྤརྴེ་ཡེ་སྭཱ་ཧཱ༔ འབྲུ་འབུལ་བ་ན༔ ཧཱུྃ༔
འཇིག་རྟེན་དབང་ཕྱུག་ཐུགས་རྗེ་མངའ་བའི་ལྷ༔ འཁོར་འདས་ཟིལ་གནོན་དཀྱིལ་འཁོར་ལྷ་ཚོགས་ལ༔ འཕེལ་བྱེད་འབྲུ་མཆོག་སྣ་ཚོགས་འབུལ་བའི་མཐུས༔ ཚེ་འདས་སྡིག་སྒྲིབ་བག་ཆགས་བྱང་གྱུར་ཅིག༔ ཨོཾ་ཨཱཿཧཱུྃ་མ་ཎི་པདྨེ་ཧཱུྃ་ཧྲཱིཿ ཨོཾ་གེ་པ་ར་ཏི་ལ་ཐ་སུ་ཀྵ་ཡེ་སྭཱ་ཧཱ༔ ཤིང་འབྲས་འབུལ་བ་ནི༔ ཧཱུྃ༔ འཇིག་རྟེན་དབང་ཕྱུག་ཐུགས་རྗེ་མངའ་བའི་ལྷ༔ འཁོར་འདས་ཟིལ་གནོན་དཀྱིལ་འཁོར་ལྷ་ཚོགས་ལ༔
ཤིང་འབྲས་དཀར་མངར་སྐྱུར་སོགས་ཕུལ་བའི་མཐུས༔ ཚེ་འདས་སྡིག་སྒྲིབ་བག་ཆགས་བྱང་གྱུར་ཅིག༔ ཨོཾ་ཨཱཿཧཱུྃ་མ་ཎི་པདྨེ་ཧཱུྃ་ཧྲཱིཿ ཨོཾ་བི་ར་ཛེ་བཱི་ཝ་ཛེ་བྷི་མུ་ལ་ཡེ་སྭཱ་ཧཱ༔ ཟས་སྣ་འབུལ་བ་ནི༔ ཧཱུྃ༔ འཇིག་རྟེན་དབང་ཕྱུག་ཐུགས་རྗེ་མངའ་བའི་ལྷ༔ འཁོར་འདས་ཟིལ་གནོན་དཀྱིལ་འཁོར་ལྷ་ཚོགས་ལ༔ ལོངས་སྤྱོད་འཛད་མེད་ཟས་མཆོག་ཕུལ་བའི་མཐུས༔ ཚེ་འདས་སྡིག་སྒྲིབ་བག་ཆགས་བྱང་གྱུར་ཅིག༔
ཨོཾ་སརྦ་བི་པཱུ་ར་པཱུ་ར་སུ་ར་སུ་ར་ཨཱ་བརྟ་ཡ་ཨཱ་བརྟ་ཡ་ཧོ་པཱུ་ཛ་ཡེ་སྭཱ་ཧཱ༔ ཨོཾ་ཨཱཿཧཱུྃ་མ་ཎི་པདྨེ་ཧཱུྃ་ཧྲཱིཿ མཐར་རྩ་སྔགས་ཁོ་ནའི་རྫས་རྫོགས་པར་འབུལ་ལ་བརྒྱ་རྩ་རེའི་རྗེས་སུ། ཨོཾ་ཨ་མི་དྷེ་ཝ་ཨཱརྻ་ལོ་ཀི་ཤྭ་ར་ཌཱཀྐི་ཧ་རི་ནི་ས་ཛྙཱ་ན་སིདྡྷི་ཧཱུྃ་ཧྲཱིཿ བཅོམ་ལྡན་འདས་ཐུགས་རྗེ་ཆེན་པོ་འཁོར་འདས་ཟིལ་གནོན་དཀྱིལ་འཁོར་ལྷ་ཚོགས་ལ་སྦྱིན་སྲེག་ཕྱི་ནང་གི་མཆོད་པ་འདི་ཕུལ་བའི་དགེ་བའི་རྩ་བ་ལ་བརྟེན་ནས། དམིགས་ཡུལ་ཚེ་ལས་འདས་པའི་ཐོག་དྲངས་སེམས་ཅན་ཐམས་ཅད་གྱི་ལས་ཉོན་སྡིག་སྒྲིབ་བག་ཆགས་ཐམས་ཅད་བྱང་ཞིང་དག་ནས་ས་ལམ་ཀྱི་བར་ཆད་མི་མཐུན་པའི་ཕྱོགས་ཐམས་ཅད་ཞི་བར་མཛད་དུ་གསོལ་ལོ། ཨོཾ་སརྦ་དུརྒ་ཏེ་པ་རི་ཤྭ་དྷ་རཱ་ཛ་ཡ་ཏ་ཐཱ་ག་ཏ་ཛྙཱ་ན་པཉྩ་སཏྭཾ༔ ཨོཾ་ཧཱུྃ་ཏྲཱྃ་ཧྲཱིཿཨཱཿ བཛྲ་ཧྲཱི་དྷ་ཡ་ཨ་ཏི་ཏནྟྲ་ཏདྱ་ཐཱ་ཤྲཱི་གུ་ཧྱ་གྷརྦྷེ་ཀཱ་ཡ་ཝཱཀྐ་ཙིཏྟ་སརྦ་དུཿཁ་བི་ཤྭ་དྷ་ན་ཡེ་སྭཱ་ཧཱ༔ མཆོད་སྔགས་སོ་སོའི་མགོར་རྩ་སྔགས་ཀྱིས་མནན་ཏེ་ཡམ་ཤིང་ནས་ཟས་སྣ་འབུལ་བ་ཡན་རེ་རེ་ལ་གྲངས་བརྒྱ་རྩ་བརྒྱད་སོགས་ཅི་རིགས་ཕུལ་མཐར།
དཀྱིལ་འཁོར་གྱི་ལྷ་ཚོགས་ཐམས་ཅད་རྣམས་ཀྱི་ཞལ་དུ་བསྲེག་རྫས་རྣམས་འབུལ་བ་དང་ཚེ་འདས་ཀྱི་སྡིག་སྒྲིབ་ཐམས་ཅད་ཞི་བའི་ཕྲིན་ལས་མཛད་དུ་གསོལ༔ ཡུངས་དཀར་ཐབ་ཏུ་གཏོར༔ བསྟོད་པ་ནི། ཧཱུྃ༔ སྐྱེ་མེད་ཀ་དག་རང་བྱུང་སྙིང་པོ་ཅན༔ མི་གཡོ་ཏིང་འཛིན་གསལ་སྟོང་ཟླ་བའི་སྐུ༔ ཐུགས་རྗེའི་བདག་ཉིད་དཀྱིལ་འཁོར་ལྷ་ཚོགས་ལ༔ དམིགས་མེད་བློ་འདས་དེ་བཞིན་ཕྱག་འཚལ་བསྟོད༔ ཅེས་གསོལ་བ་གདབ་པས་བཟོད་གསོལ་ནི༔ དགང་བླུགས་འབུལ་ཞིང་༔
ཧཱུྃ༔ ཐུགས་རྗེ་ཆེན་པོའི་དཀྱིལ་འཁོར་དུ༔ སྦྱིན་སྲེག་མཆོད་པ་འདི་འབུལ་གྱིས༔ འགལ་འཁྲུལ་ཉམས་པ་ཅི་མཆིས་པ༔ དེ་དག་ཁྱེད་ཀྱིས་བཟོད་པར་གསོལ༔ རྩ་སྔགས་དང༌། ས་མ་ཡ་ཤུདྡྷེ་ཨཱཿ ཡིག་བརྒྱ་བཟླས། ཐུགས་རྗེ་ཆེན་པོའི་ལྷ་ཚོགས་ཀྱིས༔ ཞི་བར་གྱུར་པའི་ལས་ཀུན་མཛད༔
བསྒྲུབས་པའི་འབྲས་བུ་སྩལ་ལགས་པས༔ བདེ་གཤེགས་ཡུལ་དུ་གཤེགས་སླད་དུ༔ སྦྱིན་སྲེག་མཆོད་པ་འདི་འབུལ་གྱིས༔ ཅི་བདེར་བར་ནི་གཤེགས་སུ་གསོལ༔ རྩ་སྔགས་དང༌། བཛྲ་མུཿ ཞེས་རྡོ་རྗེ་བསྡུ་བའི་ཕྱག་རྒྱ་དང་ཡེ་ཤེས་པ་གཤེགས། དམ་ཚིག་པ་བདག་ལ་ཐིམ་པར་གྱུར། རྫོགས་རིམ་བསྡུ་བའི་སྐབས་དཀྱིལ་འཁོར་བདག་དང་ཚེ་འདས་རྣམ་ཤེས་བཅས་དཀྱིལ་འཁོར་གཙོ་བོ་ལ་བསྡུ་གཙོ་བོ་ཧཱུྃ་ཧཱུྃ་སྐར་མདའ་འཕང་བ་ལྟར། བདེ་བ་ཅན་གྱི་ཞིང་འོད་དཔག་མེད་ལ་ཐིམ་པར་དམིགས།
དེ་རྗེས་དམིགས་མེད་དུ་བཞག ། རྗེས་ཀྱི་ལས་རིམ་པ་ལ་གཉིས་ལས་དང་པོ་མེ་ལྷར་གཏང་རག་འབུལ་ཞིང་གཤེགས་སུ་གསོལ་བ་ནི། བསང་སྦྱང༌། ཨོཾ་ཨགྣེ་ཡེ་སྭཱ་ཧཱ། ལན་བདུན་འབུལ་ཞིང་མེ་ལྷ་གསལ་གདབ། ཧཱུྃ༔ གཟི་བརྗིད་ཆེན་པོ་མེ་ཡི་ལྷ༔ འདོད་པའི་དོན་རྣམས་རབ་སྒྲུབ་ཅིང་༔ ཐུགས་རྗེས་སེམས་ཅན་དོན་བྱེད་པ༔ གཏང་རག་མཆོད་པ་བཞེས་སུ་གསོལ༔
ཨོཾ་ཨགྣེ་ཡེ་སརྦ་པཱུ་ཛ་རྃ་ཨ? སོགས། དང་པོ་མེ་ལྷའི་བྱོན་སྐྱེམས་མར་ཁུ་འབུལ་བ་ནི། དེ་ནས། མེ་ལྷ་ཅུང་ཟད་འཛུམ་པའི་ལྗགས་དང་གཟར་བུ་གཉིས་ཀྱི་ཁ་ལ་རྃ་ཡིག་གིས་མཚན་པར་གྱུར་ པར་བསམས་ལ༔ ཧཱུྃ༔ བཅོམ་ལྡན་རང་བྱུང་དཔལ་ཆེན་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་ཅན༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལ༔ ཟག་མེད་བདེ་སྟོང་རོལ་པའི་བསྲེག་རྫས་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔
ཨོཾ་ཨགྣེ་ཡེ་སྭཱ་ཧཱ༔ སརྦ་པཱུ་ཛ་རྃ་ཨ་ཧུ་ཏེ་ཛྭ་ལ་ཛྭ་ལ་ཨ་དྷི་བྷི་ཨ་དྷི་བྷི་མ་ཧཱ་ཤྲཱི་ཡེ་ཧ་བྷྱ་ཀ་བྷྱ་ཨགྣ་ཡེ་ཨགྣ་ཡེ་སྭཱ་ཧཱ༔ མར་ཁུ་བླུགས་གཟར་ལན་བདུན་གྱིས་འབུལ། དེ་ནས་སྔར་རྫས་ལྷག་རྣམས་རིམ་བཞིན་འབུལ་བ་ལ་དང་པོ་མཆོད་སྔགས་དང་བསྟུན་མཆོད་པ་རྣམས་མེ་ལ་སྟོབས་ལ། ཧཱུྃ༔ བཅོམ་ལྡན་རང་བྱུང་སྐྱེ་མེད་ཧེ་རུ་ཀཿ བག་ཆགས་འཇོམས་བྱེད་འབར་བའི་གར་དགུ་འཆང་༔ ཡེ་ཤེས་ལྔ་ལྡན་མེ་ལྷའི་དཀྱིལ་འཁོར་ལ༔ ཚེ་འདས་ཚོགས་དྲུག་རྣམ་དག་མཆོད་པ་འབུལ༔ བཞེས་ནས་ངན་སོང་སྐྱེ་སྒོ་ཁེགས་པར་ཤོག༔
ཨོཾ་བཛྲ་པུཥྤེ་སྭཱ་ཧཱ༔ ཨོཾ་བཛྲ་དྷཱུ་པེ་སྭཱ་ཧཱ༔ ཨོཾ་བཛྲ་ཨཱ་ལོ་ཀེ་སྭཱ་ཧཱ༔ ཨོཾ་བཛྲ་གནྡྷེ་སྭཱ་ཧཱ༔ ཨོཾ་བཛྲ་ནཻ་ཝི་དྱེ་སྭཱ་ཧཱ༔ ཨོཾ་བཛྲ་ཤབྡ་སརྦ་པཱུ་ཛ་རྃ་ཨ་ཧུ་ཏེ་ཛྭ་ལ་ཛྭ་ལ་ཨ་དྷི་བྷི་ཨ་དྷི་བྷི་མ་ཧཱ་ཤྲཱི་ཡེ་ཧ་བྷྱ་ཀ་བྷྱ་ཨགྣ་ཡེ་ཨགྣ་ཡེ་སྭཱ་ཧཱ༔ ཚེ་ལས་འདས་པ་ ཆཻགའི་ལས་ཉོན་སྡིག་སྒྲིབ་བག་ཆགས་ཐམས་ཅད་བྱང་ཞིང་དག་ནས་ས་ལམ་ཀྱི་བར་ཆད་མི་མཐུན་པའི་ཕྱོགས་ཐམས་ཅད་ཞི་བར་མཛད་དུ་གསོལ་ལོ། དེ་བཞིན་འདོད་ཡོན་ལྔ་ལ། ཨོཾ་བཛྲ་རཱུ་པ་ཤབྡ་གནྡྷེ་རཱ་ས་སྤརྴེ་སརྦ་པཱུ་ཛ་ཡེ་སྭཱ་ཧཱ༔ ནང་མཆོད་སྨན་རག་གཏོར་མ་ལ།
ཨོཾ་སརྦ་ཨ་མྲྀ་ཏ་ཨཽ་ཎ་རཀྟ་བྷ་ལིངྟ་ཡེ་སརྦ་པཱུ་ཛ་ཡེ་སྭཱ་ཧཱ༔ ཡམ་ཤིང་ལ༔ ཨོཾ་མུ་ལ་དེ་ཝ་མུ་ལ་ཝ་ར་མུ་ལ་ཤྲཱི་ཡཾ་ཡེ་སྭཱ་ཧཱ༔ རྫས་གསུམ་འབུལ་བ་ལ། ཨོཾ་སུ་རྃ་ཀེ་ཏ་པུ་ལེ་ཧ་ཡན་བྷི་ཝ་ཤུ་ཡེ་སྭཱ་ཧཱ༔ ཟས་མཆོག་ལ༔ ཨོཾ་སརྦ་པུཎྱཻ་པུརྞ་གྷ་ན་མ་ཡེ་སྭཱ་ཧཱ༔ སྨན་སྣ་ཚོགས་ལ། ཨོཾ་བཛྲ་ཨཽ་ཎ་བྷཻ་ཥཉྫ་བི་ཤྭ་དྷ་སྭཱ་ཧཱ༔ རྩི་སྣ་ཚོགས་ལ།
ཨོཾ་ཨ་མྲྀ་ཏ་སརྦ་མེ་གྷ་བི་ཤྭ་དྷ་ཡེ་སྭཱ་ཧཱ༔ རིན་ཆེན་སྣ་ཚོགས་ཐོགས་ལ། ཨོཾ་མ་ཎི་རཏྣ་སརྦ་སིདྡྷི་པཱུ་ཛ་ཡེ་སྭཱ་ཧཱ༔ དར་ཟབ་སྣ་ཚོགས་ལ། ཨོཾ་པཉྩ་ལི་ཀ་ཤྲཱི་རཱ་ས་སྤརྴེ་ཡེ་སྭཱ་ཧཱ༔ འབྲུ་སྣ་ཚོགས་ལ། ཨོཾ་གེ་པ་ར་ཏི་ལ་ཐ་སུ་ཀྵ་ཡེ་སྭཱ་ཧཱ༔ ཤིང་འབྲས་སྣ་ཚོགས་ལ། ཨོཾ་བི་ར་ཛེ་བཱི་ཝ་ཛེ་བྷི་མུ་ལ་ཡེ་སྭཱ་ཧཱ༔ མིང་ནས་མ་སྨོས་པའི་ཟས་སྣ་ཚོགས་ལ།
ཨོཾ་སརྦ་བིད་པུ་ར་པུ་ར་ཨ་བརྟ་ཡ་ཧོ་པཱུ་ཛ་ཡེ་སྭཱ་ཧཱ༔ མར་ཁུ་ལ༔ ཨོཾ་སུ་ཁཾ་པྲ་མོ་ཏི་པ་ར་མི་ཏ་ཡེ་སྭཱ་ཧཱ༔ སརྦ་པཱུ་ཛ་རྃ་ཨ་ཧུ་ཏེ་ཛྭ་ལ་ཛྭ་ལ་ཨ་དྷི་བྷི་ཨ་དྷི་བྷི་མ་ཧཱ་ཤྲཱི་ཡེ་ཧ་བྷྱ་ཀ་བྷྱ་ཨགྣ་ཡེ་ཨགྣ་ཡེ་སྭཱ་ཧཱ༔ ཚེ་ལས་འདས་པ་ ཆཻགའི་ལས་ཉོན་སྡིག་སྒྲིབ་བག་ཆགས་ཐམས་ཅད་བྱང་ཞིང་དག་ནས་ས་ལམ་ཀྱི་བར་ཆད་མི་མཐུན་པའི་ཕྱོགས་ཐམས་ཅད་ཞི་བར་མཛད་དུ་གསོལ་ལོ། ཨོཾ་སརྦ་དུརྒ་ཏེ་པ་རི་ཤྭ་དྷ་རཱ་ཛ་ཡ་ཏ་ཐཱ་ག་ཏ་ཛྙཱ་ན་པཉྩ་སཏྭཾ༔ ཨོཾ་ཧཱུྃ་ཏྲཱྃ་ཧྲཱིཿཨཱཿ བཛྲ་ཧྲཱི་དྷ་ཡ་ཨ་ཏི་ཏནྟྲ་ཏདྱ་ཐཱ་ཤྲཱི་གུ་ཧྱ་གྷརྦྷེ་ཀཱ་ཡ་ཝཱཀྐ་ཙིཏྟ་སརྦ་དུཿཁ་བི་ཤྭ་དྷ་ན་ཡེ་སྭཱ་ཧཱ༔ མེ་ལྷ་བྱོན་ཟིན་ནས་མར་ཁུ་བར་བདུན་རེ་འབུལ། ཕྲིན་བཅོལ་སྤྱི་ལྟར་བྱས་ནས།
ཨོཾ་བཛྲ་ཏམ་བུ་ལ་ཡེ་སྭཱ་ཧཱ༔ ཞེས་སོ་རྩི་འབུལ། ཨོཾ་བཛྲ་ཝསཏྲ་ཡེ་སྭཱ་ཧཱ༔ ཞེས་གོས་ཟུང་འབུལ། བསྟོད་པ་ནི། ཧཱུྃ༔ བཅོམ་ལྡན་ཡེ་ཤེས་རབ་འབར་རོལ་པའི་སྐུ༔ དུག་ལྔ་སྲེག་མཛད་མདངས་ལྔ་ལྷུན་གྱིས་གྲུབ༔ རྣམ་དག་ཕོ་ཉ་རླུང་གི་རབ་གཡོ་བ༔ འབར་ཞིང་མཆེད་པ་ཙཎྜའི་གཟི་འོད་ཀྱིས༔
ཉོན་མོངས་རྩ་མདུད་རྒྱ་ཡི་འཚང་གྲོལ་ནས༔ ཨ་ཧཾ་བསྐུལ་ལྡན་དངུལ་ཆུ་འཛགས་པ་ཡིས༔ མཆེད་ཅིང་འབར་བའི་འོད་ལྡན་འཁྲུགས་འཁྱིལ་བའི༔ བསྡུས་བྱ་སྙིགས་ལམ་སྡོང་པོའི་འཁྲིལ་གཞོམ་སྟེ༔ ཀུན་བྱེད་དབུ་མའི་ཟོམ་དུ་རབ་བཏེགས་པའི༔ ནུས་པས་མཁའ་ལྡིང་གཡོ་བ་ཉིད་ལ་བསྟོད༔ བསྐུལ་བས་འཕོ་བ་ཆེན་པོའི་གསང་ལམ་དུ༔ ལྡོག་མེད་ཡེ་ཤེས་འཕྲུལ་གྱིས་རབ་འདེགས་ནས༔ གདོད་མའི་དབང་ཕྱུག་གོ་འཕང་རྩལ་མངོན་ཤོག༔ ཨོཾ་ཨཱཿཧཱུྃ་ཧྲཱིཿབཛྲ་ཧྲྀ་ད་ཡ་སརྦ་གརྦྷ་ཧཱུྃ་ཕཊ྄ཿ
མེ་ལྷའི་གཏོར་མ་དགང་བླུགས་ཁར་བཞག་ལ། ཧཱུྃ༔ ཀ་དག་བདེ་ཆེན་དབྱིངས་རིག་དཀྱིལ་འཁོར་ནས༔ མ་འགགས་ལོངས་སྐུ་རྒྱལ་བ་ཧེ་རུ་ཀཿ སྣ་ཚོགས་སྤྲུལ་པའི་རྩལ་ལས་ཤུགས་ཕྱིན་པ༔ རང་བྱུང་ཡེ་ཤེས་ངང་ནས་སྦར་བའི་ལྷ༔ ཉོན་མོངས་དུག་ལྔ་འཇོམས་མཛད་དཀྱིལ་འཁོར་ལ༔ བསྲེག་རྫས་བ་ལིངྟ་ཡི་གཏོར་མ་འབུལ༔ དགེ་འདིས་ཚེ་འདས་ཚོགས་གཉིས་ཡོངས་སྨིན་ཞིང་༔ སླར་ཡང་ང་བདག་ཕུང་པོ་རབ་གཤགས་ནས༔
ཀུན་བཟང་ཡེ་གྲོལ་སྙིང་པོའི་དོན་རྟོགས་སྩོལ༔ ཨོཾ་ཨཱཿཧཱུྃ་ཛྙཱ་ན་ཤྲཱི་ལ་ཡེ་གྷརྦྷ་རྃ་ཛྭ་ལ་སརྦ་པཱུ་ཛ་བྷ་ལིངྟ་ཁ་ཁ་ཁཱ་ཧི་ཁཱ་ཧི༔ ཞེས་གཏོར་མ་མེ་ནང་དུ་བཞུ། ཨོཾ་བཛྲ་ས་ཏྭ་ས་མ་ཡ་ སོགས?ཡིག་བརྒྱ་བཟླས། བཟོད་གསོལ་ནི། ཧཱུྃ༔ དྲང་སྲོང་མེ་ལྷ་འཁོར་བཅས་ལ༔ སྦྱིན་སྲེག་མཆོད་པ་འདི་འབུལ་གྱིས༔ འགལ་འཁྲུལ་ཉམས་པ་ཅི་མཆིས་པ༔ དེ་དག་ཁྱོད་ཀྱིས་བཟོད་པར་གསོལ༔
ཨོཾ་ཨགྣེ་དེ་ཝ་པ་ཏེ་པ་མ་དག་པ་ཐམས་ཅད་ཤཱནྟིཾ་ཀུ་རུ་ཡེ་སྭཱ་ཧཱ༔ མེ་དར་བླང་ལ་དཀྱིལ་འཁོར་བསྡུ་བ་ནི། ཧོཿ རང་བྱུང་ཡེ་ཤེས་འབར་བའི་དཀྱིལ་འཁོར་ལ༔ ཞི་བ་མེ་ལོང་རྡོ་རྗེ་དབྱིངས་སུ་བསྡུ༔ རྒྱས་པ་མཉམ་ཉིད་རིན་ཆེན་དབྱིངས་སུ་བསྡུ༔ དབང་རྣམས་སོར་རྟོག་པདྨའྀ་དབྱིངས་སུ་བསྡུ༔ དྲག་པོ་བྱ་གྲུབ་ལས་རབ་དབྱིངས་སུ་བསྡུ༔ ཆོས་དབྱིངས་ལྷུན་གྲུབ་སྐྱེ་མེད་མཁའ་རུ་བསྡུ༔ ཕྱི་ནང་དཀྱིལ་འཁོར་བདག་མེད་དབྱིངས་སུ་བསྡུ༔
རྨི་ལམ་འཇའ་ཚོན་ཆུ་ཟླ་ཅི་བཞིན་དུ༔ ཟང་ཐལ་ངོ་བོ་གནས་ལུགས་ཨཱ་རུ་ལྡང་༔ ཨ་ཨ་ཨཱཿ གཤེགས་གསོལ་ནི། ཧཱུྃ༔ དྲང་སྲོང་ཆེན་པོ་མེ་ཡི་ལྷ༔ སྦྱིན་སྲེག་མཆོད་པ་འདི་འབུལ་གྱི༔ ཁྱེད་ཀྱིས་སེམས་ཅན་དོན་མཛད་ནས༔ ཕོ་བྲང་ཉིད་དུ་གཤེགས་སུ་གསོལ༔ བཛྲ་མུཿ
ཡེ་ཤེས་པ་ཤར་ལྷོར་གཤེགས་དམ་ཚིག་པ་ལྟེ་བའི་ཨ་ཐུང་ལ་བསྡུའོ། ཞེས་དཀྱིལ་འཁོར་རྣམས་བསྡུ་ཞིང་མཐར་ལས་གཞུང་ཚེ་འགུགས་ནི། ཧཱུྃ༔ ཚེ་ཡི་བདག་པོ་འཆི་མེད? སོགས་ ཕ་ལ་ཧཱུྃ༔ ཚེ་རྫས་རོལ་མཆོད་བསྟོད་བཟོད་གསོལ་ཡིག་བརྒྱ་དབྱངས་གསལ་རྟེན་སྙིང་བརྟན་བཞུགས་བྱ་ནས། བཀྲ་ཤིས་བསྡུ་ཆོག་བསྔོ་སྨོན་བཅས་གཞུང་ལྟར་བྱའོ། ཚོགས་བསྔོ་སྨོན་བཀྲ་ཤིས་ལས་བྱང་ལྟར་མཐའ་དབྱུང༌། རྗེས་ཤེས་སྐྱེ་མེད་ཀ་དག་ངང་དུ་བཞག་པར་བྱའོ། རུས་བུ་རྣམས་བསྡུས་ལ་གཤམ་གསལ་བཞིན་རུས་སྒྲུབ་ཚད་ལྡན་བྱས་ལ་སཙྪ་བཏབ་པའམ། མ་ནུས་ན་ཐལ་སོལ་རྣམས་གཙང་ཆབ་ཆེན་པོར་འདོར་རམ་ས་མིག་བཟང་པོར་སྦ་བར་བྱ་བ་ཡིན་ནོ།
དེ་ལྟར་ཐུགས་རྗེ་ཆེན་པོ་འཁོར་འདས་ཟིལ་གནོན་གྱི་གཤིན་ཆོག་བག་ཆགས་སྦྱོང་བྱེད་ཀྱི་ལྷན་ཐབས་སྦྱིན་སྲེག་ཡེ་ཤེས་རབ་འབར་གཏེར་གཞུང་རྩ་བ་དང་དེ་ཡི་ཟུར་འགེབས་ལག་ལེན་ཟིན་བྲིས་བཅས་དཀྱུས་གཅིག་ཏུ་བསྡེབས་ལ་མན་ངག་གཞན་ནས་ཀྱང་ཟུར་བརྒྱན་ཏེ་བཀླག་ཆོག་མར་བཀོད་པ་འདི་ཡང་རི་སྨད་དགོན་རྒྱལ་མཚན་མཆོག་སྤྲུལ་རིན་པོ་ཆེའི་བཀའ་ཡི་ཕོ་ཉ་འབྲོང་བླ་ཀརྨ་ལུང་རིག་སེངྒེ་དང་རྡོ་བླ་ཨོ་རྒྱན་གསང་སྔགས་ཟུང་ནས་ཆེད་བསྐུལ་ངོར། སྒོ་ཆེན་རྒྱལ་བའི་སྤྲུལ་མིང་འཛིན་པ་མནྟྲ་ཤཱ་ས་དྷཱ་རས་ནུབ་གླིང་སྐྱེ་མེད་ཡི་གེའི་མིང་ལྡན་རྒྱལ་ཁབ་ཆེན་པོ་ནང་ཚན་མོང་ཏྲན་ན་ཨེ་ཝྃ་གསང་སྔགས་གླིང་དུ་རབ་བྱུང་༡༧ཆུ་ལུག་ལོའི་དབོ་ཟླའི་དམར་ཕྱོགས་ཚེས་༡༠མཁའ་འགྲོ་འདུ་བའི་དུས་ཆེན་ཉིན་གྲུབ་པར་བགྱིས་པའི་མ་རྒན་གཙོས་པའི་འབྲེལ་ཐོགས་སེམས་ཅན་ཀུན་བདེ་ཆེན་ཞིང་ཁམས་བགྲོད་པའི་རྒྱུར་གྱུར་ཅིག སརྦ་མངྒ་ལཾ།། །། སྤར་བྱང་སྨོན་ཚིག་ནི། དུས་གསུམ་རྒྱལ་བའི་ཐུགས་བསྐྱེད་གཅིག་བསྡུས་པ། ། སྙིང་རྗེའི་གཏེར་ཆེན་ནམ་མཁའི་རྒྱལ་པོ་ཞེས། ། འཁོར་འདས་མ་ལུས་ཟིལ་གྱིས་གནོན་བྱེད་པ། ། ལྷ་གཅིག་ཕྱག་ན་པདྨོ་གཏན་གྱི་སྐྱབས། ། གངས་ཅན་ཡུལ་འདིར་འཕགས་པའི་གདུལ་བྱ་ཞེས། ། སྟོན་པའི་ལུང་བསྟན་དོན་ལ་གནས་པའི་ཚུལ། །
འཕགས་པའི་སྤྲུལ་པས་མི་ཡི་འགྲོ་བ་སྤེལ། ། སྤྲུལ་པའི་རྒྱལ་པོས་དམ་ཆོས་སྲོལ་དུ་བཏོད། ། པད་དཀར་འཆང་བ་རིམ་བྱོན་ལ་སོགས་པ། ། འཕགས་པའི་ཕྲིན་ལས་སྟོད་སྨད་ལྗོངས་འདིར་ཁྱབ། ། དེ་ཕྱིར་གངས་ཅན་ལྷ་སྐལ་འདི་ཡིན་ཞེས། ། མཐའ་དབུས་སྟོད་སྨད་ཡོངས་ལ་རླུང་ལྟར་གྲགས། ། མ་བྲིས་རྡོ་ལ་ཡིག་དྲུག་རང་བྱོན་མང༌། ། མ་བསླབས་བྱིས་པའི་ངག་སྒོ་བྱེ་བ་ནས། ། མ་ཎི་འདྲེན་ཤེས་ཡོད་ཕྱིར་བོད་ཡུལ་གྱི། ། མ་ཆོས་ཡིན་ངེས་ཡི་གེ་དྲུག་མ་ཡིན། །
དེས་ན་སྔ་རབས་མེས་པོས་བཞག་པའི་ཤུལ། ། ཕྱི་རབས་བརྒྱུད་འཛིན་རྣམས་ཀྱི་བགོ་བའི་སྐལ། ། ཐུགས་རྗེ་ཆེན་པོ་འདི་ལས་མ་དམིགས་པས། ། ཀུན་གྱིས་ལྷག་པའི་ལྷ་རུ་འདི་བཟུང་རིགས། ། དེ་སྐད་ཆོས་མེད་སྤྲང་པོ་གུ་ཧྱ་ཡིས། ། ཆོས་སྦྱིན་པར་དུ་བསྐྲུན་སྐབས་སྨོན་ཚིག་ཅིག ། བྲིས་ཞེས་རང་སློབ་ཨཽ་ཌིས་ནན་བསྐུལ་ངོར། ། བགྱིས་འདིས་འགྲོ་ཀུན་བདེ་ཆེན་ཞིང་བགྲོད་ཤོག ། སརྦ་མངྒ་ལཾ།། །།
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
