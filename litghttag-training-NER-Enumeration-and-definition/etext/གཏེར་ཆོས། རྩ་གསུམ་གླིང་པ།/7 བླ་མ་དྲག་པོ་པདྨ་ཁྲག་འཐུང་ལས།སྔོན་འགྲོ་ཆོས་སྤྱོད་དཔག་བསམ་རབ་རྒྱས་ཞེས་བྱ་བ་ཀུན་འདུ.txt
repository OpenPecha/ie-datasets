གཏེར་ཆོས། རྩ་གསུམ་གླིང་པ།
པོད ༧
བླ་མ་དྲག་པོ་པདྨ་ཁྲག་འཐུང་ལས།སྔོན་འགྲོ་ཆོས་སྤྱོད་དཔག་བསམ་རབ་རྒྱས་ཞེས་བྱ་བ་ཀུན་འདུས་ནོར་བུའི་ལུགས།
བླ་མ་དྲག་པོ་པདྨ་ཁྲག་འཐུང་སྐོར་པོད་ཕྱི་མ་༼ཇ༽པ་ལ། བླ་མ་དྲག་པོ་པདྨ་ཁྲག་འཐུང་ལས། སྔོན་འགྲོ་ཆོས་སྤྱོད་དཔག་བསམ་རབ་རྒྱས་ཞེས་བྱ་བ་ཀུན་འདུས་ནོར་བུའི་ལུགས། བླ་མ་དྲག་པོའི་བྱིན་འབེབས་ཚངས་པའི་དབྱངས་རིང༌། བླ་མ་ཞི་བའི་གསོལ་འདེབས། བླ་མའི་ལས་བྱང་གདུང་བ་ཞི་བྱེད། ཁྲག་འཐུང་པདྨ་དྲག་པོའི་ཞི་སྒྲུབ་རིག་འཛིན་ཧེ་རུ་ཀ་ཡི། བསྙེན་པའི་དམིགས་རྐང་ཐུགས་མཆོག་རྡོ་རྗེའི་ཞལ་ལུང༌། རིགས་འཛིན་པདྨའི་ལས་མཐའ་ལས། དབང་ཆེན་ཚེ་ཡི་ལས་བྱང་རྡོ་རྗེའི་སྙིང་པོ།
རིག་འཛིན་བླ་མའི་ནོར་སྒྲུབ་བསོད་ནམས་སྟོབས་བསྐྱེད་ཀྱི་ལས་བྱང༌། གུ་རུ་ནོར་ལྷ་དབྱེར་མེད་ཀྱི་གཡང་འབོད་དངོས་གྲུབ་ཆར་འབེབས། པདྨ་ཁྲག་འཐུང་འདུས་པ་ལས། སྒྲུབ་ཐབས་སྙིང་པོའི་བཅུད་དྲིལ། མངོན་རྟོགས་ནད་འཇོམས་པར་བུ་ཆོག་ཁྲིགས། བླ་མའི་པདྨ་ཁྲག་འཐུང་ལས། ནད་རིམས་སྲུང་བའི་འཁོར་ལོའི་དཔེའུ་རིས། བླ་མ་དྲག་པོ་པདྨ་ཁྲག་འཐུང་ལས། ཁྱུང་སྒྲུབ་ནཱ་ག་འཇོམས་བྱེད་ཆོག་ཁྲིགས་སུ་བཀོད་པ་འོད་གདོན་མཐར་བྱེད། རླུང་ཞགས་མཁའ་འགྲོའི་གསོལ་འདེབས་བདེ་ཆེན་དཔལ་བསྐྱེད།
རླུང་ཞགས་མཁའ་འགྲོའི་ལས་བྱང་བདེ་ཆེན་དཔལ་མོའི་རོལ་རྩེད། རྩ་རླུང་དཔལ་བསྐྱེད་མཁའ་འགྲོའི་བསྙེན་དམིགས། ཁྲག་འཐུང་པདྨ་དྲག་པོའི་ལས་བྱང་རྡོ་རྗེ་གད་རྒྱངས། མཁའ་འགྲོའི་བསྐང་བ་འདོད་རྒུ་ཡིད་འཇོམས་གཏེར་བུམ། ཁྲག་འཐུང་པདྨ་དྲག་པོའི་ལས་བྱང་རྡོ་རྗེའི་གད་རྒྱངས། མཁའ་འགྲོའི་བསྐང་བ་འདོད་རྒུ་ཡིད་འཇོམས་བསྙེན་དམིགས། ཁྲག་འཐུང་པདྨ་དྲག་པོའི་ལས་བྱང་རྡོ་རྗེའི་གད་རྒྱངས། མཁའ་འགྲོའི་བསྐང་བ་འདོད་རྒུ་ཡིད་འཇོམས་གཏེར་འབུམ། ཨ་ཕྱིའི་ཀ་བསྟོད། ཁྲག་འཐུང་པདྨ་དྲག་པོའི་གཏོར་ཟློག་ཕས་རྒོལ་དཔུང་འཇོམས།
པདྨ་ཁྲག་འཐུང་གི་བཟློག་པ་གྲངསགསོག་རྒྱས་བསྡུས་གཉིས། བླ་མ་དྲག་པོ་པདྨ་ཁྲག་འཐུང་གི་དམ་སྲི་མནན་པ་ལྡང་མེད་འཆི་བདག་ནག་པོའི་གྲེ་ཧོམ་དུ་གཏད་པ། བླ་མ་ཞི་བའི་སྲེག་བླུགས་ཡེ་ཤེས་འོད་དཔུང༌། བླ་མ་དྲག་པོ་པདྨ་ཁྲག་འཐུང་ལས། བསྙེན་སྒྲུབ་ཁ་སྐོང་ཞི་བའི་སྲེག་བླུགས་ཟླ་བའི་བདུད་རྩི། བླ་མ་དྲག་པོ་པདྨ་ཁྲག་འཐུང་ལས། བཟླས་སྔགས་དམིགས་པའི་ཟིན་བྲིས་སྙན་བརྒྱུད་གདམས་ངག་བཅུད་ཀྱི་སྙིང་པོ། བླ་མ་དྲག་པོ་པདྨ་ཁྲག་འཐུང་ལས། བསྙེན་སྒྲུབ་ཀྱི་ཡི་གེ་གྲུབ་གཉིས་འདོད་པ་འཇོ་བའི་དཔལ་སྟེར། བླ་མ་དྲག་པོ་པདྨ་ཁྲག་འཐུང་གི།
རྫོགས་རིམ་སྙིང་པོའི་ཡང་བཅུད། ཚེ་སྒྲུབ་པདྨ་གསང་ཐིག་གི ། ཚེ་དཔལ་འགུགས་དང་དངོས་གྲུབ་ལེན་ཆོག་་་་་་་ འདི་ཡི་དབུ་མཇུག་ཏུ་བརྡ་ཡིག་འདུག་ཀྱང་མ་དཔེ་མ་རྙེད་པས་ཅི་བྱ་ཟད་སླད་རྙེད་པར་གྱུར་ན་དབུ་མཇུག་གི་ས་སྟོང་དེར་འབྲི་རོགས་ཞུ། སྤང་བྱང་སྨོན་ཚིག ། བཅས་ཆོས་སྡེ་སོ་གཉིས་བཞུགས་པ་ལགས་སོ།། ཞར་བྱུང་ས་བཅད་གཞན་གྱི་ཁོངས་སུ་བཞག་པ་ནི། ཨི༽ ཁྲག་འཐུང་པདྨ་དྲག་པོའི་དབང་མཆོག་རྡོ་རྗེསྤྱི་བླུགས། བླ་མ་དྲག་པོ་པདྨ་ཁྲག་འཐུང་ལས། སྙིང་པོའི་གཏོར་དབང་བསྐུར་བའི་ཚུལ་ཡེ་ཤེས་སྙིང་པོ། བླ་མ་དྲག་པོ་པདྨ་ཁྲག་འཐུང་ལས།
གཏུམ་མོའི་དོན་ཁྲིད་རླུང་སེམས་རང་གྲོལ་གསལ་བྱེད་ཀྱིས་བརྒྱན་པ། བླ་མ་དྲག་པོ་པདྨ་ཁྲག་འཐུང་གི ། རྫོགས་ཆེན་རྩལ་དབང་དོན་ཁྲིད་ཀྱི་དགོངས་འགྲེལ་འཁོར་འདས་རང་གྲོལ། བཅས་བཞི་པོ་ནི་དབང་ཆོག་ཕྱོགས་བསྡུས་དང་ཁྲིད་ཡིག་ཕྱོགས་བསྒྲིགས་ཟུར་བྱའོ། ། སྐུ་གསུམ་ཀུན་འདུས་བླ་མ་པདྨ་འབྱུང༌། ། ཡི་དམ་ཡོངས་འདུས་གཏུམ་དྲག་ཁྱུང་ཞོན་རྩལ། ། མཁའ་འགྲོའི་སྤྱི་དཔལ་ཕག་མོ་རླུང་ཞགས་ཅན། ། ཕྲིན་ལས་ལྔ་རྫོགས་ཟབ་ཆོས་བླ་ན་མེད། ། དེ་སླད་དཔལ་མགོན་བླ་མ་ཡི། ། ཐུགས་ཀྱི་དགོངསཔ་རྫོགས་པ་དང༌། །
གང་ལ་མེ་ཏོག་ཕོག་པ་ཡི། ། ལྷག་པའི་ལྷ་དང་གང་དེའི་ཆོས། ། རྒྱུན་དཀོན་གསུང་རབ་བསྡུ་སྐྲུན་དང༌། ། ཆད་ཉེའི་སྨིན་གྲོལ་རྒྱུན་སྤེལ་སླད། ། འདི་ཡང་བཀའ་གཏེར་སྲི་ཞུ་རུ། ། ཨེ་ཝྃ་དཔེ་སྐྲུན་ཁང་ནས་བསྒྲུབས། ། དེས་ཀྱང་སྙིང་པོའི་རིང་ལུགས་འདི། ། བཤད་སྒྲུབ་བསྟན་པ་དར་ཞིང་རྒྱས། སྙིགས་མའི་རྒུད་པ་ཡོངས་སུ་ཞི། ། རྫོགས་ལྡན་དཔལ་ལ་སྤྱོད་པར་ཤོག །
ཅེས་པའང་བླ་མ་དྲག་པོའི་ཆོས་སྡེ་ཡོངས་རྫོགས་པར་དུ་གསར་བསྐྲུན་སྐབས་གཏེར་གཞུང་དང་ཆོག་ཁྲིགས་སོགས་ཁ་སྐོང་རིགས་སོ་སོར་ཕྱེས་ནས་གོ་རིམ་གསར་དུ་བསྒྲིགས་པ་བཞིན་དཔེ་སྐྲུན་བྱེད་པོ་གནམ་ལྕགས་གསང་སྔགས་བསྟན་འཛིན་ནས་དཀར་ཆག་གསར་བཀོད་བགྱིས་སྐབས་ཡི་གེ་པ་ནི་སྒྲུབ་བརྩོན་ཨཽ་ཌཱིས་བགྱིས་པ་དགེ་བར་གྱུར་ཅིག། །། ༄༅། བླ་མ་དྲག་པོ་པདྨ་ཁྲག་འཐུང་ལས། སྔོན་འགྲོ་ཆོས་སྤྱོད་དཔག་བསམ་རབ་རྒྱས་ཞེས་བྱ་བ་ཀུན་འདུས་ནོར་བུའི་ལུགས་བཞུགས་སོ། ཆེ་མཆོག་རྩ་གསུམ་ཀུན་འདུས་ལྷ་ལ་འདུད༔ ས་མ་ཡ༔ དང་པོ་ཐོ་རངས་གཏི་མུག་གཉིད་སད་དུས༔ རང་སེམས་མ་བཅོས་ལྷུག་པར་འབོལ་ལེ་བཞག༔ དེ་ནས་རླུང་རོ་ལན་གསུམ་བསལ་བ་ཡིས༔ ཉོན་མོངས་ལས་སྒྲིབ་མ་ལུས་དག་པར་བསམ༔ ངག་ཏུ་དབྱངས་གསལ་རྟེན་འབྲེལ་སྙིང་པོ་བཟླས༔
ངག་སྒྲིབ་ཉམས་ཆག་དག་ནས་ལུས་སྟོབས་འཕེལ༔ ལུས་གནད་རྣམ་སྣང་ཆོས་བདུན་ཀྲོང་ངེ་བྱ༔ སྐད་ཅིག་ཙམ་གྱིས་ཡི་དམ་ལྷ་རུ་བསྒོམ༔ རང་གི་ཐུགས་ཀའི་འོད་ཟེར་ཕྱོགས་བཅུར་འཕྲོས༔ སྣང་སྟོང་ཡེ་ཤེས་ལྔ་ཡི་རང་བཞིན་གྱིས༔ འཇའ་འོད་གུར་ཕུབ་སྣང་སྲིད་འོད་ཀློང་འཁྱིལ༔ རང་གི་སྤྱི་བོར་རྩ་བའི་བླ་མ་དེ༔ ཨོ་རྒྱན་ཆེན་པོ་གུ་རུ་པདྨའི་ཚུལ༔ བག་གྲོ་ལྷུན་ཆགས་ཟིལ་ཕྲུམ་གཟི་བརྗིད་འབར༔ བདག་ལ་ཐུགས་ཉམས་དགྱེས་པའི་སྤྱན་གྱིས་གཟིགས༔
གཞན་ཡང་སངས་རྒྱས་བྱང་སེམས་རྒྱལ་སྲས་དང་༔ ཡི་དམ་མཁའ་འགྲོ་ཆོས་སྐྱོང་བཀའ་སྡོད་རྣམས༔ ཉི་མའི་འོད་དང་ཉི་ཁྱིམ་ལྟ་བུ་འཁོད༔ བདག་གིས་རེ་ས་གཞན་མེད་བློ་རྩེ་གཏད༔ འོ་དོད་ལྷང་ལྷང་དཀོན་མཆོག་འབོད་པ་དང་༔ ཁ་ཞེ་མེད་པར་སྐྱབས་འགྲོ་གསོལ་འདེབས་བྱ༔ མཁའ་མཉམ་ཕ་མ་འགྲོ་དྲུག་ཐམས་ཅད་ཀྱིས༔ དབྱངས་སྙན་འུར་གྱིས་མཐུན་མྱུར་བརྗོད་པར་བསམ༔ ན་མོ་བུདྡྷ་ཡ༔ ན་མོ་དྷརྨ་ཡ༔
ན་མོ་སངྒ་ཡ༔ ན་མོ་གུ་རུ་དྷེ་ཝ་ཌཱཀྐི་སརྦ་སིདྡྷི་ཕ་ལ་ཧཱུྃ༔ ཀྱེ་མ་ཀྱེ་མ་དཀོན་མཆོག་རིན་པོ་ཆེ༔ བརྩེ་བས་གཟིགས་ཤིག་མཁྱེན་པའི་ཡེ་ཤེས་སྤྱན༔ བདག་སོགས་མུན་པའི་སྡུག་བསྔལ་འདི་ཉིད་ལས༔ ད་ལྟ་ཉིད་དུ་གྲོལ་བར་མཛད་དུ་གསོལ༔ ཆུང་ངུའི་བྱིས་པ་གཏི་མུག་ངང་དུ་འཁྱམས༔ ན་སོ་དར་དུས་གཡེང་བས་ཉིན་མཚན་འདས༔ འབྱུང་བ་ལུས་རྒུད་རྒས་དུས་རང་དབང་མེད༔ ལས་ངན་འཁོར་བའི་འདམ་ནས་འདོན་དུ་གསོལ༔
ལེགས་པར་བསམ་ན་དལ་འབྱོར་རྙེད་པར་དཀའ༔ མི་རྟག་འཇིག་སླ་འཆི་རྐྱེན་བསམ་མི་ཁྱབ༔ ས་སྟེང་འདི་ན་འགུལ་ཤེས་སེམས་ཅན་ཀུན༔ སྐྱེ་བའི་རྗེས་ལ་ཐམས་ཅད་འཆི་རྒྱུ་ལ༔ རྣམ་གཡེང་ལེ་ལོ་ཅན་ལ་ཐུགས་རྗེས་ཟུངས༔ སྲིད་པའི་རྩེ་ནས་དམྱལ་ཁམས་ཡན་ཆད་དུ༔ ཀུན་ཀྱང་འགྱུར་ལྡོག་འཁོར་བའི་ལུས་ལེན་ན༔ རྒྱུ་འབྲས་བསླུ་བ་མེད་པར་རང་ལ་སྨིན༔ འཆི་བ་སྙིང་ནས་དྲན་པར་བྱིན་གྱིས་རློབས༔ ལུས་ཐོག་འདི་རུ་དམ་ཆོས་མ་བྱུང་ན༔
གང་དུ་སྐྱེས་ཀྱང་སྡུག་བསྔལ་རང་བཞིན་ལ༔ ཕྱིས་ནས་འགྱོད་ཐལ་དྲན་ཀྱང་རང་དབང་མེད༔ ད་རེས་སྙིང་རུས་ནུས་པར་ཐུགས་རྗེས་ཟུངས༔ ཀྱཻ་མཿ བསླུ་མེད་དཀོན་མཆོག་གསུམ་པོ་ཆེ༔ བདག་སོགས་སྐྱེ་འགྲོ་སེམས་ཅན་ལ༔ རྒྱུན་དུ་བརྩེ་བས་སྐྱོང་བ་དང་༔ བྱང་ཆུབ་བར་དུ་གཟིགས་སུ་གསོལ༔ སྔོན་ཆད་ལས་ངན་དབང་གིས་ནི༔ ད་བར་འཁོར་བའི་རྒྱ་མཚོར་ལྷུང་༔
ད་ནི་མཁྱེན་བརྩེ་ནུས་ལྡན་གྱིས༔ ནམ་ཡང་འཁོར་བར་མ་བཏང་ཞིག༔ བདག་ལ་རེ་བ་གཞན་མེད་པས༔ སྐྱིད་སྡུག་ཡར་མར་གང་བཏང་ཡང་༔ བདག་ནི་མི་ཤེས་དུད་འགྲོ་ལ༔ སྐྱབས་གནས་ཁྱེད་ཀྱི་ཐུགས་རྗེས་དྲོངས༔ ཁྱོད་ཀྱི་སྙིང་རྗེས་མ་དྲངས་ན༔ བདག་ནི་སླར་ཡང་འཁོར་བར་འཁྱམས༔ སྐྱབས་དང་སྐྱེལ་མ་གཞན་མ་མཆིས༔ ཇི་ལྟར་བྱུང་ཡང་དཀོན་མཆོག་མཁྱེན༔
སྔོན་བྱོན་རྒྱལ་བས་བོར་ནས་བསྐྱུར༔ ཉན་རང་སངས་རྒྱས་བཏང་སྙོམས་དང་༔ ད་ལྟ་ཁྱེད་ཀྱིས་མི་གཟིགས་ན༔ དུས་ངན་སེམས་ཅན་སུ་ལ་རེ༔ དེ་སྔོན་སྡིག་སྒྲིབ་བསགས་པ་རྣམས༔ སྐྱབས་མགོན་ཁྱེད་ཀྱི་མདུན་དུ་བཤགས༔ ད་ནི་སྡིག་པའི་ལས་མི་བྱེད༔ ཅི་ནུས་དམ་པའི་ཆོས་ལ་འབུང་༔ འདི་དང་ཕྱི་མ་བར་དོ་རུ༔ དཀོན་མཆོག་གསུམ་གྱི་སྐྱབས་འོག་འཇུག༔
སྐུ་གསུང་ཐུགས་ཀྱི་བྱིན་རླབས་ནི༔ བདག་གི་ལུས་ངག་ཡིད་ལ་སྩོལ༔ ཀྱེ་མ། དལ་འབྱོར་འདི་ནི་ཤིན་ཏུ་རྙེད་པར་དཀའ། སྐྱེས་བུ་དོན་འགྲུབ་ཐོབ་པར་གྱུར་པ་ལ། ། གལ་ཏེ་འདི་ལ་ཕན་པ་མ་བསྒྲུབ་ན། ། ཕྱིས་ནས་ཡང་དག་འབྱོར་པ་ག་ལ་འགྱུར། ༈ མཚན་སྟོང་གིས་འབར་བདེ་གཤེགས་སྙིང་པོའི་སྐུ། ། བསོད་ནམས་བརྒྱ་ལས་གྲུབ་པའང་མི་རྟག་ན། ། ཆུ་བུར་རྡོལ་བར་ཡིད་རྟོན་མི་རུང་བས། །
རང་གི་ལུས་འདི་ངེས་པར་འཆི་བར་འགྱུར། ༈ ལུས་ཅན་སྐྱེ་འགྲོ་དག་གི་ལུས་རྣམས་ནི། ། བསྐལ་པ་བརྒྱར་ཡང་ཆུད་ནི་མི་ཟ་བས། ། ཚོགས་ཤིང་དུས་ལ་བབ་པར་གྱུར་པ་ན། ། འབྲས་བུ་སྨིན་པ་ལྟུང་བ་ཉིད་དུ་འགྱུར། ༈ འཁོར་བའི་གནས་སུ་མེ་འོབས་ཁབ་རྩེ་འདྲ། ། བདེ་བའི་སྐབས་མེད་ཟོ་ཆུན་འཁྱུད་མོ་འདྲ། ། གཅིག་ནས་གཅིག་བརྒྱུད་ཐོག་མཐའ་མེད་པ་ལ། ། འཁོར་བར་འཁོར་བའི་འགྲོ་རྣམས་སྙིང་རེ་རྗེ། ཀྱཻ་མ་ཀྱེ་ཧུད་དཀོན་མཆོག་ཐུགས་རྗེ་ཅན༔
རྒྱལ་བ་ཁྱེད་ལ་བརྩེ་བའི་ཐུགས་མངའ་བས༔ བདག་སོགས་རིགས་དྲུག་འཁོར་བའི་སྡུག་བསྔལ་ལས༔ ད་ལྟ་ཉིད་དུ་ཐར་བར་བྱིན་གྱིས་རློབས༔ དེ་ལ་དང་པོ་སྐྱབས་སུ་འགྲོ་བའི་རྟེན༔ ཀུན་འདུས་གུ་རུ་པདྨ་སེམས་དཔའི་ཆ་བྱད་ཅན༔ ཞི་བའི་ལས་བྱང་ལྟར་ལ༔ སྐུ་དགེ་འདུན༔ གསུང་དམ་ཆོས༔ ཐུགས་སངས་རྒྱས༔ ཡོན་ཏན་ཡི་དམ༔
ཕྲིན་ལས་ཆོས་སྐྱོང་བཅས་གསལ་གདབ་ལ༔ དམ་བཅའ་ནི༔ ན་མོཿ མདུན་གྱི་ནམ་མཁའ་ཆོས་དབྱིངས་སྐྱེ་མེད་ངང་༔ མ་བཅོས་སྟོང་ཉིད་ཨེ་ཡི་འཕྲོ་འདུ་ལས༔ རང་བྱུང་ལྷུན་གྲུབ་འོད་ཀྱི་གཞལ་ཡས་ཁང་༔ ཕྱི་ནང་གཞལ་འདས་བཀོད་པ་རབ་རྒྱས་པའི༔ འཇའ་ཚོན་སྤུངས་བཞིན་ཁྱོན་ཀུན་ཡངས་པའི་དབུས༔ དྲི་མེད་གདོད་མའི་མཚོ་དཀྱིལ་པད་སྡོང་རྩེར༔ ཆགས་མེད་སྐྱོན་བྲལ་འོད་སྐུར་སྤྲུལ་པའི་སྐུ༔
རྗེ་བཙུན་ཆེན་པོ་པདྨ་ཐོད་ཕྲེང་རྩལ༔ དཀར་དམར་མདངས་ལྡན་དྲི་མེད་གཟི་འབར་བ༔ མཚན་དཔེའི་སྐུ་ལ་རྒྱལ་ཀུན་རབ་རྫོགས་པའི༔ ཕྱག་མཚན་ལ་སོགས་ཆ་ཤས་མ་ཉམས་པར༔ དཔའ་ལ་རབ་ཏུ་བཞད་ཅིང་བཞུགས་པ་ཡི༔ འཁོར་ཡུག་ཁྱབ་པར་བསྐོར་བའི་སྐྱབས་ཡུལ་ལྷ༔ སྐར་ཚོགས་གྲངས་བཞིན་ཆུ་ཟླའི་སྣང་ངོར་ལྟར༔ མ་འདྲེས་གསལ་བཞིན་གསོལ་བ་འདི་ལྟར་དུ༔ སྐུ་གསུམ་བླ་མ་བསྒྲུབ་པར་དམ་བཅའོ༔ མི་དམིགས་མདུན་མཁར༔
རྣམ་དག་མདུན་གྱི་ནམ་མཁར་འཇའ་འོད་ཀློང་༔ བདེ་གཤེགས་ཀུན་འདུས་རྩ་བའི་བླ་མ་རྗེ༔ རྡོ་རྗེ་ཐོད་ཕྲེང་མཐིང་གསལ་རྡོར་དྲིལ་བསྣམས༔ ལྷ་ལྕམ་དམར་མོ་རྡོ་རྗེ་ཚེ་བུམ་འཛིན༔ གཉིས་མེད་འཁྱུད་སྦྱོར་བདེ་ཆེན་ལོངས་སྤྱོད་རྫོགས༔ རྩ་གསུམ་ལྷ་ཚོགས་རབ་འབྱམས་རྒྱལ་ཀུན་གཏིབས༔ ནམ་མཁས་གར་ཁྱབ་ཐུགས་རྗེའི་འོད་ཟེར་འབར༔ བདག་དང་འགྲོ་ཀུན་བྱང་ཆུབ་མ་ཐོབ་བར༔ རྩེ་གཅིག་མོས་གུས་གདུང་བས་སྐྱབས་འགྲོ་ནི༔ ཡིད་ཆེས་ངེས་ཤེས་ཚད་དུ་ལོངས་པར་བྱ༔
དང་པོ་སྐྱབས་སུ་འགྲོ་བ་ནི༔ ན་མོཿ དབྱིངས་རིག་དབྱེར་མེད་རྩ་བ་གསུམ༔ ཡེ་ནས་མཆོག་གསུམ་སྐུ་གསུམ་བདག༔ ཕྱི་ནང་མི་དམིགས་ཟང་ཐལ་སྐུ༔ འབད་རྩོལ་བྲལ་བར་སྐྱབས་སུ་མཆི༔ གཉིས་པ་ཐེག་ཆེན་བྱང་ཆུབ་མཆོག་ཏུ་སེམས་བསྐྱེད༔ བདག་པས་གཞན་གཅེས་སྟོང་ཉིད་སྙིང་རྗེ་ལྡན༔ མ་རིག་འཁོར་བའི་སེམས་ཅན་མ་ལུས་པ༔ ཡང་དག་མཆོག་ཏུ་དགོད་ཕྱིར་སྨོན་འཇུག་སེམས༔
དོན་དམ་གཉིས་མེད་བློ་བྲལ་བདེན་པར་གནས༔ སྔོན་དུ་ཡིད་ཀྱིས་སྨོན་སེམས་བསྐྱེད་པ་ནི༔ གཡས་པ་ཕ་ཚོགས༔ གཡོན་པ་མ་ཚོགས༔ འོག་ཏུ་འགྲོ་བ་རིགས་དྲུག་བཅས་གསལ་གདབ༔ མ་སེམས་ཅན་བདེ་དང་ལྡན་གྱུར་ཅིག ། སྡུག་བསྔལ་ཀུན་དང་བྲལ་གྱུར་ཅིག ། བདེ་དང་བྲལ་བར་མ་གྱུར་ཅིག ། ཉེ་རིང་ཆགས་སྡང་བྲལ་གྱུར་ཅིག ། འཇུག་པ་སེམས་བསྐྱེད་ནི༔
སངས་རྒྱས་ཐོབ་པའི་གཞི་ཡིན་པས༔ སྤྱོད་ཀྱི་སྙིང་རྗེས་གཏོང་ལེན་ཡིན༔ ཉན་ཐོས་རང་རྒྱལ་བྱང་སེམས་ཐེག་རིམ་ཚང་༔ ཧོ༔ གདོད་ནས་དག་པ་ཆོས་དབྱིངས་ཀློང་༔ མ་རྟོགས་སེམས་ཅན་རྒྱུད་དྲུག་རྣམས༔ རྣམ་ཐར་བྱང་ཆུབ་ལམ་འགོད་ཕྱིར༔ བློ་འདས་དོན་དམ་སེམས་བསྐྱེད་དོ༔ གསུམ་པ་རྡོར་སེམས་སྒོམ་བཟླས་ནི༔ ཧོཿ
བདག་ལུས་སྤྱི་གཙུག་དུང་ཁང་ཕོ་བྲང་སྟེང་༔ རྡོ་རྗེ་སེམས་དཔའ་དྲི་མེད་ཤེལ་གྱི་མདངས༔ རྡོ་རྗེ་དྲིལ་བུ་ཐབས་ཤེས་ཕྱག་རྒྱ་ཅན༔ སྙེམས་མ་དཀར་མོ་རྡོ་རྗེ་དུང་དམར་འཛིན༔ ཡབ་ཡུམ་ཟུང་འཇུག་འཁྲིལ་ཐབས་སྐྱིལ་ཀྲུང་བཞུགས༔ ལྷ་རྫས་རིན་ཆེན་རྒྱན་མཛེས་ཐུགས་ཀ་རུ༔ ཧཱུྃ་ཡིག་མཐའ་རུ་ཡི་གེ་བརྒྱ་པ་ནི༔ གཡས་གཡོན་འཁོར་བས་སྡིག་སྒྲིབ་བག་ཆགས་དག༔ ཆུ་ཟླའི་རང་བཞིན་དྲི་མེད་རྗེན་པར་ཤར༔ ཨོྃ་བཛྲ་ས་ཏྭ་ས་མ་ཡ༔
སོགས་གཏེར་སྒྲུབ་ལས༔ ཨཱཿ བདག་ལུས་སྣང་སྟོང་རྡོ་རྗེ་སེམས་དཔའི་སྐུ༔ དཀར་གསལ་འོད་ཕུང་རྡོ་རྗེ་དྲིལ་བུ་འཛིན༔ ལོངས་སྤྱོད་རྫོགས་སྐུ་པད་ཟླར་སྐྱིལ་ཀྲུང་བཞུགས༔ ཐུགས་མཆོག་དྭངས་མ་ལྔ་ལྡན་འོད་ཕུང་ཀློང་༔ རྩ་བའི་བླ་མ་ཨོ་རྒྱན་རིན་པོ་ཆེ༔ གཅེར་བུ་རུས་རྒྱན་ཟླ་ཞུན་འབུམ་གྱི་ལྷུན༔ སྐྱིལ་ཀྲུང་མཉམ་བཞག་ཐུགས་ཀར་ཟླ་བའི་སྟེང་༔ སྐྱེ་མེད་ཨ་ཡིག་མཐའ་མར་ཡིག་བརྒྱས་བསྐོར༔
དེ་ལས་འོད་འཕྲོས་ཕྱོགས་བཅུའི་ཞིང་ཀུན་མཆོག༔ ཐུགས་རྗེའི་བྱིན་བསྡུས་ནུས་སྟོབས་ཚད་མེད་བསྐྱེད༔ ནད་གདོན་སྡིག་སྒྲིབ་བག་ཆགས་བཅས་པར་སྦྱངས༔ འོད་ཟེར་མར་འཕྲོས་ཁམས་གསུམ་རིགས་དྲུག་གི༔ དུཿཁ་ཀུན་བསལ་ཕན་བདེའི་སྟོབས་བསྐྱེད་དེ༔ དྲན་སྣང་རང་རིག་རྒྱལ་བའི་དགོངས་པ་རྟོགས༔ སྣོད་ཀྱི་འཇིག་རྟེན་མངོན་པར་དགའ་བའི་ཞིང་༔ བཅུད་ཀྱི་གཟུགས་སྣང་རྡོ་རྗེ་སེམས་དཔའི་སྐུ༔ སྒྲ་གྲགས་ཐམས་ཅད་རང་བྱུང་སྙིང་པོའི་གདངས༔ དྲན་རྟོག་ཐམས་ཅད་ཆོས་དབྱིངས་སྐྱེ་འགག་བྲལ༔
རྒྱལ་བའི་སྐུ་གསུང་ཐུགས་སུ་ལྷུན་གྲུབ་གྱུར༔ ཞེས་ཡིག་བརྒྱ་དང་ཡང་སྙིང་འབྲུ་ལྔ་པ་སོགས་ཅི་ནུས་སུ་བཟླས༔ ཐུན་མཚམས་སྣོད་བཅུད་གཞལ་ཡས་ལྷ་དང་བཅས་པ་བདག་གི་ཐུགས་ཀའི་ཨཱཿལས་བསྡུ་ཞིང་༔ དྲན་རིག་མི་རྟོག་པའི་ངང་དུ་བཞག་གོ༔ བརྗོད་ནས་བཟླས་འཇུག་ཏུ༔ ཧོ༔ བདག་ནི་བག་མེད་རྨོངས་པ་ཡིས༔ རྩ་བ་ཡན་ལག་དམ་ཚིག་གི༔ དོན་དང་འགལ་བ་ཅི་མཆིས་པ༔ རིགས་འདུས་རྡོར་སེམས་ལྷ་ལ་བཤགས༔
གཙོ་བོ་རྡོ་རྗེ་འཛིན་པ་ཉིད༔ ཐུགས་རྗེ་ཆེན་པོའི་བདག་ཉིད་ཅན༔ འགྲོ་བའི་དོན་དུ་བདག་སྐྱབས་མཆི༔ སྐུ་གསུང་ཐུགས་རྩ་བ་དང་ཡན་ལག་གི་དམ་ཚིག་ཉམས་པ་ཐམས་ཅད་མཐོལ་ལོ་བཤགས་སོ༔ སྡིག་སྒྲིབ་ཉེས་ལྟུང་དྲི་མའི་ཚོགས་ཐམས་ཅད་བྱང་ཞིང་དག་པར་མཛད་དུ་གསོལ༔ ཞེས་གསོལ་བ་བཏབ་པས་རྡོ་རྗེ་སེམས་དཔའ་འོད་དུ་ཞུ་ནས་རང་ལ་ཐིམ་པར་གྱུར༔ བདག་ཉིད་རྩ་བའི་དཀྱིལ་འཁོར་ཆུ་ལ་ཉ་ལྡང་བ་ལྟ་བུར་རྡོ་རྗེ་སེམས་དཔའི་སྐུར་གྱུར༔ གསུམ་པ༔ སྒྲིབ་སྦྱོང་བདག་ཉིད་རྡོ་རྗེ་སེམས༔ ཐུགས་སྲོག་སྔགས་ཕྲཻང་འོད་ཀྱིས་སྡིག་ལྟུང་སྦྱངས༔
སླར་ཡང་འོད་འཕྲོས་སྣང་སྲིད་སེམས་དཔར་གསལ༔ ཨོཾ་བཛྲ་ས་ཏྭ་ཨཱཿ བརྒྱ་སྟོང་ཁྲི་འབུམ་བྱེ་བ་རྟགས་ཚད་བསྟུན༔ འཁོར་འདས་འུབ་ཆུབ་ཀ་དག་ངང་དུའོ༔ ཀྲྀ་ཡ་ཨུ་པ་ཡོ་གའི་ཐེག་རིམ་ཚང་༔ བཞི་པ་ཚོགས་བསགས་མཎྜལ་འབྱོར་ཚོགས་ཀུན༔ དངོས་བཤམས་བློས་སྤྲུལ་སྐུ་གསུམ་ཞིང་མ་ལུས༔ རྒྱལ་ཀུན་ངོ་བོ་བླ་མའི་འཁོར་ལོར་འབུལ༔ དེ་ནས་ཡིག་བརྒྱ་བཟླས་ལ། ཐམས་ཅད་དུ་ནི་ས་གཞི་དག༔
གསེག་མ་ལ་སོགས་མེད་པ་དང་༔ ལག་མཐིལ་ལྟར་མཉམ་བཻཌཱུརྻ༔ རང་བཞིན་འཇམ་པོར་གནས་གྱུར་ཅིག༔ དེ་ནས་མཎྜལ་ལག་ཏུ་བླངས་ཏེ་རྡུལ་ཕྱིས་ནས། བདག་སོགས་སེམས་ཅན་ཐམས་ཅད་ཀྱི། སྡིག་སྒྲིབ་དག་པར་བསམ། དྲི་བཟང་ཆུ་ཡིས་བརླན་བྱས་ཏེ། བྱང་ཆུབ་སེམས་ཀྱིས་རྒྱུད་བརླན་པར་བསམ། ཨོཾ་བཛྲ་བྷཱུ་མི་ཨཱཿཧཱུྃ༔ སོགས་སོ་བདུན་གང་འགྲུབ་འབུལ་བར་བྱ།
ཨོྃ་ཨ་ཧཱུྃ༔ སྤྲུལ་སྐུའི་ཞྀང་ཁམས་སྟོང་གསུམ་བྱེ་བ་བརྒྱ༔ ལོངས་སྐུའི་བཀོད་པ་ཕུང་ཁམས་དབང་པོར་བཅས༔ ཆོས་སྐུ་ཁྱབ་བདལ་རིག་སྟོང་འཛིན་མེད་འདི༔ སྐྱབས་གནས་ཀུན་འདུས་བླ་མ་རྗེ་ལ་འབུལ༔ ཚོགས་གཉིས་རྫོགས་ནས་ཡོན་ཏན་མཐར་ཕྱིན་ཤོག༔ ལྔ་པ་བྱིན་རླབས་བླ་མའི་རྣལ་འབྱོར་ནི༔ རང་ལུས་སྣང་སྟོང་ཡི་དམ་ལྷ་ཡི་སྐུ༔ སྤྱི་བོར་པདྨ་སྟོང་ལྡན་ཉི་ཟླའི་སྟེང་༔ སངས་རྒྱས་ཀུན་འདུས་བླ་མ་རྡོ་རྗེ་འཆང་༔
མཚན་དཔེའི་དཔལ་འབར་ཐུགས་རྗེའི་བྱིན་འོད་གཏིབས༔ མོས་གུས་གདུང་ཤུགས་དྲག་པོའི་རྩེ་གཅིག་ཏུ༔ ཨོྃ་ཨཱཿཧཱུྃ༔ ངོ་བོ་རང་བཞིན་ཐུགས་རྗེ་མངོན་དུ་གྱུར༔ སྐུ་གསུམ་དབྱེར་མེད་བླ་མ་རིན་པོ་ཆེར༔ གསོལ་བ་འདེབས་སོ་ཐུགས་རྒྱུད་བྱིན་རླབས་སྩོལ༔ སྐུ་གསུང་ཐུགས་ལྡན་དཀོན་མཆོག་གསུམ་གྱི་ངང་༔ རྒྱལ་བ་ཀུན་འདུས་བླ་མ་རིན་པོ་ཆེར༔ གསོལ་བ་འདེབས་སོ་དགོངས་པ་རྟོགས་གྲོལ་སྩོལ༔ རྩ་གསུམ་དབྱེར་མེད་ཡིད་བཞིན་ནོར་བུའི་སྐུ༔
མཁྱེན་བརྩེ་ནུས་ལྡན་བླ་མ་རིན་པོ་ཆེར༔ གསོལ་བ་འདེབས་སོ་རྟོགས་པ་མཐར་ཕྱིན་སྩོལ། རྗེ་བཙུན་ཁྱེད་རང་ལྟ་བུར་བྱིན་གྱིས་རློབས༔ ཞེས་ཁ་སྙིང་སྤྲད་ལ་གསོལ་བ་བཏབ། ༈ རྫོགས་ཆེན་འཁོར་འདས་རང་གྲོལ་གྱི། བླ་མ་བརྒྱུད་པའི་གསོལ་འདེབས་ནི། ཆོས་དབྱིངས་འདུས་མ་བྱས་པ་ཀུན་ཏུ་བཟང་༔ རང་དབྱིངས་གསལ་དག་རིགས་ལྔ་རྡོ་རྗེ་འཆང་༔ ཐུགས་རྗེའི་སྒྱུ་འཕྲུལ་ཐུབ་ཆེན་རྡོ་རྗེ་སེམས༔ སྐུ་གསུམ་སྟོན་པ་མཆོག་ལ་གསོལ་བ་འདེབས༔
དོན་བརྒྱུད་ཡོངས་རྫོགས་འཕགས་པ་རིགས་གསུམ་མགོན༔ བརྡ་ཚིག་མངོན་གྱུར་དགའ་རབ་རྡོ་རྗེ་རྩལ༔ རིག་རྩལ་དབང་ཐོབ་འཆི་མེད་པདྨ་འབྱུང་༔ འགྲོ་འདྲེན་མཆོག་གི་སྤྲུལ་སྐུར་གསོལ་བ་འདེབས༔ རྒྱུད་སྡེ་རྒྱ་མཚོའི་གསང་མཛོད་མཚོ་རྒྱལ་ལྕམ༔ ཐེག་མཆོག་བསྟན་པའི་སྲོལ་འཛིན་རྗེ་འབངས་གྲོགས༔ སྐུ་གསུམ་རྒྱལ་ཚབ་གཏེར་སྟོན་སྤྲུལ་པའི་སྐུ༔ གང་འདུལ་ཕྲིན་ལས་མཛད་ལ་གསོལ་བ་འདེབས། བཀའ་གཏེར་སྙན་བརྒྱུད་ཟབ་དོན་གདམས་པའི་མཛོད༔ རྒྱལ་ཀུན་དགོངས་གསང་ཡེ་ཤེས་གདོད་མའི་སྲོག༔
མངོན་སུམ་རྗེན་པར་སྟོན་མཛད་བཀའ་དྲིན་ཅན༔ ཀུན་འདུས་རྩ་བའི་བླ་མར་གསོལ་བ་འདེབས༔ སྣང་སྲིད་རྣམ་དག་འཇའ་འོད་ཐེག་ལེའི་ཀློང་༔ ཕུང་ཁམས་རྣམ་དག་ཞི་ཁྲོ་རབ་འབྱམས་ལྷ༔ རང་སེམས་རྣམ་དག་རིག་པ་རང་གྲོལ་སྐུ༔ གཞི་གྲོལ་རྫོགས་པ་ཆེ་ལ་གསོལ་བ་འདེབས༔ རྗེ་བཙུན་ཆེན་པོ་ཨོ་རྒྱན་རིན་པོ་ཆེ༔ བདག་དང་མཐའ་ཡས་སེམས་ཅན་མ་ལུས་པ༔ ཡེ་ནས་སངས་རྒྱས་ཡིན་ཀྱང་ངོ་མ་ཤེས༔ འཁྲུལ་པའི་ཕུ་ཐག་ཆོད་པར་བྱིན་གྱིས་རློབས༔
དོན་མེད་སྲིད་པའི་བག་ཆགས་ལས་ལྡོག་སྟེ༔ ཉིན་མཚན་བར་མེད་ཆོས་ཀྱིས་འདའ་བ་དང་༔ ཆོས་བརྒྱད་བག་ཆགས་ཀུན་གཞི་བཅས་པ་ཀུན༔ འོད་གསལ་ཆོས་ཀྱི་དབྱིངས་སུ་དག་པར་ཤོག༔ ཡིན་ལུགས་ཅིག་ཅར་རྟོགས་པས་བདག་གྲོལ་ནས༔ ཏིང་འཛིན་མངོན་ཤེས་རྫུ་འཕྲུལ་གྲུབ་རྟགས་ལྡན༔ རྩོལ་མེད་མཁྱེན་བརྩེའི་ཐུགས་རྗེས་གཞན་རྒྱུད་གྲོལ༔ ཕྱམ་གཅིག་འོད་གསལ་སྙིང་པོ་གྲོལ་བར་ཤོག༔ དག་སྣང་ཕྱོགས་མེད་ཉིན་མཚན་འོད་གསལ་ངང་༔ བསྐྱེད་རྫོགས་མཐར་ཕྱིན་དངོས་གྲུབ་རྣམ་གཉིས་ཐོབ༔
བྱམས་དང་སྙིང་རྗེ་རྒྱུན་ཆད་མེད་པ་ཡིས༔ གང་འདུལ་ཕྲིན་ལས་རྣམ་བཞི་འགྲུབ་པར་ཤོག༔ རྩེ་གཅིག་བསྒྲུབས་པས་བླ་མ་མཉེས་པ་དང་༔ དམ་ཚིག་ཉམས་ཆག་ཉེས་ལྟུང་ཀུན་བྲལ་ཞིང་༔ འཁྲུུལ་གཟུགས་གདོས་བཅས་ལུས་ངག་སེམས་རྣམས་ཀུན༔ ཚེ་གཅིག་རང་མདངས་འོད་སྐུར་དག་པར་ཤོག༔ ཨོཾ་ཨཱཿཧཱུྃ༔ བཛྲ་མ་ཧཱ་ཛྙཱ་ན་དྷརྨ་བུདྡྷ་ཡོ་གི་ནི་སིདྡྷི་ས་མ་ཡ་ཛ་ཛཿ
ཞེས་སྔགས་ཕྲེང་རྣམས་ཅི་ནུས་བཟླས། ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ་བཛྲ་ས་མ་ཡ་ཛ་སིདྡྷི་ཕ་ལ་ཧཱུྃ༔
ཨ་བྷི་ཤ་ཡ་ཨ་བྷི་ཥིཉྩ་ཧཱུྃ༔ དྲུག་པ་དབང་བཞི་བླངས་ཤིང་བདག་དང་དབྱེར་མེད་བསྲེས། ཧཱུྃ༔ རྗེ་བཙུན་ཆེན་པོ་ཨོ་རྒྱན་རིན་པོ་ཆེ༔ ཟོལ་མེད་བདག་གིས་རེ་ལྟོས་ཉིད་ལས་མེད༔ སྐུ་བཞིའི་དབང་ཕྱུག་དམ་པས་ཐུགས་རྗེས་ཟུངས༔ བྱིན་གྱིས་རློབས་ཤིག་གསོལ་བ་སྙིང་ནས་འདེབས༔ སྐུ་ཡི་དབང་བསྐུར་བསྐྱེད་རིམ་ལྷ་ཡི་སྐུ༔ སྤྲུལ་སྐུའི་འགྲོ་དོན་ནུས་པར་བྱིན་གྱིས་རློབས༔ གསུང་གི་དབང་བསྐུར་ཟུང་འཇུག་སྔགས་ཀྱི་སྒྲ༔
ལོངས་སྐུའི་རང་རྩལ་རྫོགས་པར་བྱིན་གྱིས་རློབས༔ ཐུགས་ཀྱི་དབང་བསྐུར་རྫོགས་རིམ་ཀ་དག་ངང་༔ ཆོས་སྐུའི་རྒྱལ་ས་ཟིན་པར་བྱིན་གྱིས་རློབས༔ བདེ་ཆེན་ཡེ་ཤེས་དབང་དྲག་འདུས་པའི་ལྷ༔ འདི་ནས་བརྩམས་ཏེ་ཟག་མེད་རྡོ་རྗེའི་སྐུ༔ རྩ་གསུམ་དཀྱིལ་འཁོར་བསྒྲུབ་པར་དམ་བཅས་ནས༔ མི་འདའ་མི་འགྱུར་བླ་མེད་ཡེ་གྲོལ་དུ༔ རང་དབྱིངས་ཨ་ཏིའི་རྒྱལ་ས་ཟིན་གྱུར་ཅིག༔ ཨོྃ་གུ་རུ་ཛྙཱ་ན་པདྨ་དྷཱ་ར་སརྦ་སིདྡྷི་ཧྲཱིཿསྭཱ་ཧཱ༔ སྐྱབས་ཡུལ་འོད་དུ་ཞུ་ནས་རང་ལ་ཐིམ༔
རང་ལུས་སྣང་སྟོང་སྤྲོས་བྲལ་ནམ་མཁར་ཐིམ༔ ནམ་མཁས་གར་ཁྱབ་སེམས་ཀྱིས་ཁྱབ་པ་ཡིན༔ མ་ཡེངས་བྱ་ར་བྱེད་པར་རང་སེམས་སྐྱོངས༔ གནས་ན་གནས་ཐོག་སྟེང་དུ་བཞག༔ འགྱུ་ན་འགྱུ་ཐོག་སྟེང་དུ་བཞག༔ འགྱུ་བ་རང་སར་བཞག་པས་རང་ངོ་ཤེས༔ མ་ཧཱ་ཨ་ནུ་ཨ་ཏིའི་ཐེག་རིམ་ཚང་༔ ཞེས་གསུངས་སོ། བདུན་པ་སྨོན་ལམ་གྱིས་རྒྱས་གདབ་པ་ནི། དེ་ལྟར་ཐུན་མཚམས་ཀྱི་མཐར།
ཕྱག་ཆེན་ལས། ཧོཿ ཀུན་གཞི་མཁའ་ལྟར་ཡངས་པའི་ཀློང་༔ ཀ་དག་རང་བྱུང་ཡེ་ཤེས་དེ༔ རང་ལ་ཡོད་ཀྱང་ངོ་མ་ཤེས༔ འཁོར་བའི་སེམས་ཅན་སྙིང་རེ་རྗེ༔ བྱམས་མགོན་རྒྱལ་བ་སྲས་དང་བཅས༔ འོད་གསལ་ཆེན་པོའི་དགོངས་པ་ཡིས༔ བདག་ལ་སངས་རྒྱས་ཡོན་ཏན་ཀུན༔ རྫོགས་ནས་ཐུགས་རྗེའི་སྟོབས་བསྐྱེད་དེ༔
རྩོལ་མེད་འགྲོ་དོན་མཐར་ཕྱིན་ཤོག༔ ཇི་སྲིད་ནམ་མཁའ་མ་ཞིག་བར༔ མཁྱེན་བརྩེ་ཡེ་ཤེས་རྒྱས་པ་ཡི༔ གང་འདུལ་ཐོགས་མེད་ཕྲིན་ལས་ཀྱིས༔ འགྲོ་བ་སངས་རྒྱས་ས་ཐོབ་ཤོག༔ ཅེས་སྨོན་ལམ་བྱའོ། སྨོན་ལམ་ནི། ཧོཿ སྐྱེ་འགག་བྲལ་ཡང་སྣ་ཚོགས་ངོ་བོ་ཉིད༔ རིག་དང་མ་རིག་ཆོ་འཕྲུལ་ཀུན་རྟོག་རྣམས༔
ཆིག་ཆོད་མཐོང་ནས་མཐའ་ཡས་སངས་རྒྱས་ཤོག༔ སྐད་ཅིག་དྲན་པའི་རིག་པ་མི་ཉམས་ཞིང་༔ ཕྱི་ནང་འཁྲུལ་པས་སྐྱེ་བ་མ་ཆོད་པར༔ བསམ་ཞིང་དྲན་པའི་ཆོས་སྐུ་ཐོབ་པར་ཤོག༔ དེ་ལྟར་མཐོང་ནས་འབྲས་བུ་ངོ་བོ་ཉིད༔ ནམ་མཁའི་མཛོད་ཀྱི་གཏེར་ཆེན་དགེ་བ་དེས༔ འཁོར་བ་སྟོངས་ནས་སེམས་ཅན་སངས་རྒྱས་ཤོག༔ དྲན་ཤེས་བག་ཡོད་བརྟེན་པའི་དགེ་བ་བསྔོ༔ ཞེས་དེ་ལྟར་སྨོན་ལམ་བཟང་པོས་མཚམས་སྦྱོར་ཁྱད་ཆེ་བས་སྙིང་རུས་ཀྱིས་བྱའོ། ཞེས་བླ་མ་དྲག་པོ་པདྨ་ཁྲག་འཐུང་ལས་སྔོན་འགྲོའི་མན་ངག་ཟབ་དོན་རྒྱུན་གྱི་ལམ་ཁྱེར་ཀུན་འདུས་ནོར་བུའི་ལུགས་དང་སྔོན་འགྲོ་ཟབ་དོན་རིན་པོ་ཆེའི་སྒྲོན་མེ་བཅས་ཕྱོགས་གཅིག་ཏུ་ལ་རིག་འཛིན་རྩ་གསུམ་གླིང་པའི་ཐུགས་སྤྲུལ་གསང་སྔགས་བསྟན་པའི་རྒྱལ་མཚན་གྱིས་ཁྱེར་བདེ་རུ་བྲིས་པའོ།
དགེ་བས་འགྲོ་ཀུན་བླ་མ་དྲག་པོའི་སྐུ་འགྲུབ་པར་གྱུར་ཅིག། །། ༄༅། བླ་མ་དྲག་པོའི་བྱིན་འབེབས་ཚངས་པའི་དབྱངས་རིང་བཞུགས། དྲག་པོ་ཐོད་ཕྲེང་རྩལ་ལ་འདུད། ས་མ་ཡ། དཀྱིལ་འཁོར་བྱིན་རླབས་རིམ་པ་ནི། སྤོས་བསྲེག་རྔ་རོལ་མདའ་དར་གཡབ། གདུང་བའི་དབྱངས་ཀྱིས་འདི་སྐད་དོ། ཧཱུྃ། འོག་མིན་ཆོས་དབྱིངས་རྔ་ཡབ་གླིང༌། ། སྣང་སྲིད་དག་པའི་ཞིང་ཁམས་ནས། །
སྐུ་གསུམ་སྟོན་པ་པད་འབྱུང་ལ། ། རྩ་བརྒྱུད་རིག་འཛིན་རྒྱ་མཚོས་བསྐོར། ། དཀྱིལ་འཁོར་རྫས་ལ་བྱིན་ཕོབ་ཅིག ། རླུང་ལྔ་ཡེ་ཤེས་རིན་ཆེན་མཁའ། ། རྒྱལ་བ་ལོངས་སྐུའི་ཞིང་ཁམས་ནས། ། གུ་རུ་ནོར་ལྷ་དབྱེར་མེད་ལ། ། དབང་སྡུད་མགྱོགས་མ་བཞི་ཡིས་བསྐོར། ། དཀྱིལ་འཁོར་རྫས་ལ་བྱིན་ཕོབ་ཅིག ། རྣམ་དག་ལྷུན་གྲུབ་མཁའ་ལ་སྤྱོད། ། ཚེ་དབང་སྤྲུལ་སྐུའི་ཞིང་ཁམས་ནས། །
རིག་འཛིན་པད་འབྱུང་ཚེ་དཔག་མེད། ། ཚེ་འཛིན་མཁའ་འགྲོ་བཞི་ཡིས་བསྐོར། ། དཀྱིལ་འཁོར་རྫས་ལ་བྱིན་ཕོབ་ཅིག ། དབང་དྲག་རོལ་པའི་དུར་ཁྲོད་དང༌། ། གང་འདུལ་དེར་སྟོན་ཕོ་བྲང་ནས། ། དྲག་པོ་ཁྲག་འཐུང་ཡབ་ཡུམ་ལ། ། ཡི་དམ་རྒྱུད་སྡེའི་ཚོགས་ཀྱིས་བསྐོར། ། དཀྱིལ་འཁོར་རྫས་ལ་བྱིན་ཕོབ་ཅིག ། སྐུ་བཞི་ལྷུན་གྲུབ་དཀྱིལ་འཁོར་ནས། ། ཉི་ཟླ་བམ་གྱི་སྙིང་དབུས་སྟེང༌། །
སྤྲུལ་པའི་གིང་ཆེན་ཡབ་ཡུམ་ལ། ། ཡང་སྤྲུལ་ཁྲོ་ཆུང་ཚོགས་ཀྱིས་བསྐོར། ། དཀྱིལ་འཁོར་རྫས་ལ་བྱིན་ཕོབ་ཅིག ། ཆེ་མཆོག་ཡབ་ཡུམ་ཧེ་རུ་ཀཿ ། གནས་ལྔ་གསང་བའི་ཕོ་བྲང་ནས། ། གོ་ཆ་ཁྲོ་བཅུ་ཡབ་ཡུམ་ལ། ཁྲག་འཐུང་ཁྲོ་བོའི་ཚོགས་ཀྱིས་བསྐོར། ། དཀྱིལ་འཁོར་རྫས་ལ་བྱིན་ཕོབ་ཅིག ། གསང་བ་གསུམ་གྱི་དཀྱིལ་འཁོར་དང༌། ། ཕྱི་ནང་གསང་བའི་དུར་ཁྲོད་ནས། །
སྡིག་པ་ཆུ་སྲིན་ཕག་དང་ཁྱུང༌། ། ཕོ་ཉ་སྒོ་སྐྱོང་ལས་བྱེད་རྣམས། ། དཀྱིལ་འཁོར་རྫས་ལ་བྱིན་ཕོབ་ཅིག ། མཁའ་དབྱིངས་ཆོས་འབྱུང་ཕོ་བྲང་ནས། ། དབུ་རྒྱན་བྱ་ཁྱུང་རིགས་ལྔ་ལ། ། རིགས་བདག་ཀུན་བཟང་ཚོགས་ཀྱིས་བསྐོར། ། ཆོས་སྐུ་གསལ་རྫོགས་ངང་དུ་གནས། ། དཀྱིལ་འཁོར་རྫས་ལ་བྱིན་ཕོབ་ཅིག ། ཏི་སྒྲོ་གསང་བའི་བྲག་ཕུག་ཏུ། ། དཀྱིལ་འཁོར་ཟབ་རྒྱ་གཏད་པའི་ཚེ། །
ཨ་ཕྱི་ཆོས་ཀྱི་སྒྲོལ་མར་གྲགས། ། གཏེར་སྲུང་སྨན་མོའི་ཚོགས་ཀྱིས་བསྐོར། ། དཀྱིལ་འཁོར་རྫས་ལ་བྱིན་ཕོབ་ཅིག ། སྔོན་ཚེ་པད་འབྱུང་ཡབ་ཡུམ་གྱིས། ། ལས་སྨོན་བརྡ་བཞི་མངོན་ཕྱུང་མཛད། ། གར་དབང་གནམ་ལྕགས་རྡོ་རྗེ་ལ། ། ལས་ཅན་ཆོས་བདག་འབུམ་གྱིས་བསྐོར། ། དཀྱིལ་འཁོར་རྫས་ལ་བྱིན་ཕོབ་ཅིག ཧཱུྃ། ཞི་བ་དབྱིངས་ཀྱི་ལྷ་ཚོགས་ཀྱིས། །
དབང་དང་དངོས་གྲུབ་བྱིན་ཕོབ་ཅིག ། དྲག་པོ་ཁྲག་འཐུང་ལྷ་ཚོགས་ཀྱིས། ། མཐུ་རྩལ་ནུས་པས་བྱིན་ཕོབ་ཅིག ། སྤྲུལ་པ་ཡང་སྤྲུལ་འཁོར་བཅས་རྣམས། ། ཕྲིན་ལས་གང་བཅོལ་བསྒྲུབ་པ་ཡི། ། སྐུ་གསུང་ཐུགས་ཀྱིས་བྱིན་ཕོབ་ལ། ། བསྒྲུབས་པའི་འབྲས་བུ་མྱུར་དུ་སྩོལ། ཨོཾ་གུ་རུ་དྷེ་ཝ་ཌཱཀྐི་ནཱི་སརྦ་ཨ་བེ་ཤ་ཡ་ཧྲིཾ་ཧྲིཾ་ཛ་ཛ་སརྦ་སིདྡྷི་ཕ་ལ་ཧཱུྃ། ཞེས་བླ་མ་དྲག་པོའི་བསྙེན་སྒྲུབ་སྐབས་སུ་གནམ་ལྕགས་རྡོ་རྗེས་བྲིས་པའོ། བཀྲ་ཤིས་པར་ཤོག། །།
བླ་མ་ཞི་བའི་ལས་བྱང་གི་གསོལ་འདཻབས་བསྡུས་པ་ནི། ཨེ་མ་ཧོ། གཞིྃ་དབྱིངས་གདོད་མའི་མགོན་པོ་འོད་མི་འགྱུར། ། གཞིྃ་སྣང་ལོངས་སྐུའི་རོལ་རྩལ་མིག་མི་འཛུམ། ། གཞིྃ་གྲོལ་རང་བྱུང་སྤྲུལ་སྐུ་པདྨ་ལ། ། གཞིྃ་མེད་རྩ་བྲལ་ངང་ནས་གསོལ་བ་འདེབས། ། ཀ་དག་གནས་ལུགས་རྟོགས་པར་བྱིན་གྱིས་རློབས། ། གསྃང་བ་རྒྱ་མཚོའི་མཛོད་འཛིན་མཁར་ཆེན་བཟའ། ། གསྃང་ཆེན་གྲུབ་པའི་དཔའ་བོ་གནུབས་ཆེན་རྗེ། གསྃང་མཛོད་གཏེར་ལ་དབང་བསྒྱུར་རྩ་གསུམ་གླིང༌། །
གསྃང་གསུམ་གཡོ་མེད་ངང་ནས་གསོལ་བ་འདེབས། ། ལྷུན་གྲུབ་སྣང་བཞི་མཐར་ཕྱིན་བྱིན་གྱིས་རློབས། ། རིྃག་འཛིན་རྩལ་འཆང་བླ་མ་ཧེ་རུ་ཀཿ རིྃགས་བཞི་ཕྲིན་ལས་མངའ་བསྒྱུར་ཡུམ་ཆེན་བཞི། ། རིྃགས་འདུས་བླ་མའི་དཀྱིལ་འཁོར་ལྷ་ཚོགས་ལ། ། རིྃག་རྩལ་རང་གྲོལ་ངང་ནས་གསོལ་བ་འདེབས། ། བརྟུལ་ཞུགས་སྤྱོད་པ་ལམ་ལྷོང་བྱིན་གྱིས་རློབས། ། དེ་ལྟར་རྩེ་གཅིག་གསོལ་བ་བཏབ་པའི་མཐུས། ། བདག་སོགས་འགྲོ་ཀུན་སྒྲིབ་བཞིྃ་ཀ་ནས་དག ། དབང་བཞིྃ་ཡེ་ཤེས་རྩོལ་མེད་རྒྱུད་ལ་སྐྱེས། །
སྐུ་བཞིའིྃ་གོ་འཕང་ཚེ་འདིར་ཐོབ་པར་ཤོག ། ཅེས་པའང་ཨུ་ཚུགས་ཨཽ་ཌཱིའི་ངོར་གུ་ཧྱས་རྟུག་པ་བཙིར་བཙིར་གྱིས་སྨྲས་པས་ཡི་གེ་ནི་བསྐུལ་བ་པོ་ཉིད་ཀྱིས་བྱས་སོ།། །། ༈ བླ་མའི་ལས་བྱང་གདུང་བ་ཞི་བྱེད་བཞུགས་སོ། དུས་གསུམ་བདེ་གཤེགས་ཀུན་འདུས་པདྨ་འབྱུང༌། ། རིག་འཛིན་མཁའ་འགྲོ་རྒྱ་མཚོའི་ཚོགས་བཅས་ལ། ། གུས་པས་བཏུད་ནས་བསྐྱེད་རྫོགས་ཕྲིན་ལས་གཞུང༌། ། གཅིག་ཆོག་མོས་གུས་གདུང་བ་ཞི་བྱེད་བསྟན། དེ་ཡང་གཞུང་ལས། དང་པོ་སྒྲུབ་པའི་རིམ་པ་ནི༔ དབེན་ཞིང་ཡིད་འོང་བཀྲ་ཤིས་གནས༔
དམར་སྨུག་དབང་གི་དཀྱིལ་འཁོར་བཞེངས༔ བུམ་པ་ཁ་རྒྱན་མགུལ་ཆིངས་ཅན༔ བུམ་རྫས་ཆུ་ཡིས་སུམ་གཉིས་བཀང༔ བྷནྡྷ་མཚན་ལྡན་ནང་དུ་ནི༔ ཞི་རྒྱས་དབང་གི་དྲག་གཏོར་བཞག༔ ཕྱི་ནང་སྤྱན་གཟིགས་གཞུང་བཞིན་བཤམ༔ རང་ཉིད་ཤར་དུ་ཞལ་ཁ་གྱུ༔ དྲག་པོའི་སྔོན་འགྲོ་སོང་ནས་ནི༔ ཞེས་དཀྱིལ་འཁོར་གྱི་བཅའ་གཞི་མཐོང་བརྒྱུད་ལྟར་བཤམ༔ དེ་ཉིད་དྲག་པོའི་བདག་བསྐྱེད་བྱ༔
ཡང་ན་སོ་སཽར་བསྒྲུབ་ཀྱང་ཆོག༔ ཁ་སྐོང་དྲག་པོ་དག་ནས་བླང་༔ ཞེས་སོགས་གསུངས་པ་ལྟར། ཞི་སྒྲུབ་རྩ་བའི་དགོངས་དོན་མདུན་བསྐྱེད་ཁོ་ན་དང༔ སོ་སོར་བསྒྲུབ་ཀྱང་ཆོག་པར་བཤད་པ་བཞིན༔ འདི་ནི་རྐྱང་སྒྲུབ་བཀླག་ཆོག་ཏུ་བཀོད་པ་ལ་གསུམ། སྔོན་འགྲོ་དང་དངོས་གཞི་རྗེས་སོ། དང་པོ་ལ་ལྔའི་ཐོག་མར་སྐྱབས་སུ་འགྲོ་བ་ནི། ན་མོ༔ དབྱིངས་རིག་དབྱེར་མེད་རྩ་བ་གསུམ༔
ཡེ་ནས་མཆོག་གསུམ་སྐུ་གསུམ་བདག༔ ཕྱི་ནང་མི་དམིགས་ཟང་ཐལ་སྐུ༔ འབད་རྩོལ་བྲལ་བར་སྐྱབས་སུ་མཆི༔ ལན་གསུམ། གཉིས་པ་སེམས་བསྐྱེད་པ་ནི། ཧོཿ གདོད་ནས་དག་པ་ཆོས་དབྱིངས་ཀློང༔ མ་རྟོགས་སེམས་ཅན་རྒྱུད་དྲུག་རྣམས༔ རྣམ་ཐར་བྱང་ཆུབ་ལམ་འགོད་ཕྱིར༔ བློ་འདས་དེ་བཞིན་སེམས་བསྐྱེད་དོ༔
ལན་གསུམ། གསུམ་པ་དཀར་གཏོར་སྔོན་དུ་འགྲོ་བས་བགེགས་བསྐྲད་པ་ནི། ཧཱུྃ༔ ང་ཉིད་ཁྲོ་རྒྱལ་ཁྲག་འཐུང་རོལ༔ འབྱུང་པོ་བཀའ་ལས་མ་འདའ་བར༔ གཏོར་མ་ཁྱེར་ལ་རང་གནས་དེངས༔ འཚེ་ན་དྲག་སྔགས་མེ་ཆར་འབེབས༔ ཨོཾ་བཛྲ་ཙཎྜ་པདྨ་ཧེ་རུ་ཀ་ཧཱུྃ་ཧཱུྃ་ཕཊ྄ཿ ཨཱཿཧཱུྃ༔ གནོད་བྱེད་འབྱུང་པོ་མཱ་ར་ཡ་རྦད་བྷྱོཿ
ཐུམ་ཤིག་གཏོར་མྱོག་རྦད་རཾ་ཛྭ་ལ་ཕཊ྄ཿ བཞི་པ་སྲུང་མཚམས་ནི། ཧཱུྃ༔ ཁྲོ་རྒྱལ་ཐུགས་ལས་སྲུང་བའི་གུར༔ རྡོ་རྗེ་ལྕགས་སྡིག་བྱ་ཁྱུང་འཕྲོས༔ གྲི་གུག་ཁ་ཊྭཱཾ་མེ་ཡི་གུར༔ སྲ་མཁྲེགས་ཕ་ལམ་རང་བཞིན་གྱུར༔ ཨོཾ་བཛྲ་ཙཀྲ་རཀྵ༔ ཏྲི་པཱ་པཾ་ཙཀྲ་རཀྵ༔ ཁྲོྃ་ག་རུ་ཊ་ཙཀྲ་རཀྵ༔
ཀ་ར་ཏི་ཀ་ཙཀྲ་རཀྵ༔ ཏྲི་ཤུ་ལ་ཙཀྲ་རཀྵ༔ རྃ་ཛྭ་ལ་ཙཀྲ་རཀྵ༔ ཨོཾ་ཨེ་སྭ་བྷཱ་ཙཀྲ་རཀྵ༔ ལྔ་པ་མཆོད་པ་བྱིན་གྱིས་བརླབ་པ་ནི། ཧཱུྃ༔ ཕྱི་མཆོད་སྣ་ཚོགས་སྤྲིན་ཆེན་གཡོ༔ ནང་མཆོད་སྨན་གཏོར་རཀྟ་དམར༔ གསང་མཆོད་སྦྱོར་སྒྲོལ་བླ་མེད་རྫས༔ སྲུབ་སྐྱེད་རྒྱ་ཆེན་སྤེལ་བར་གྱུར༔
ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿཋཿ ཨོཾ་མ་ཧཱ་རཀྟ་ཛྭ་ལ་མཎྜ་ལ་ཧཱུྃ་ཧྲཱིཿཋཿ ཨོཾ་མ་ཧཱ་བྷ་ལིཾ་ཏ་ཏེ་ཛྭ་བྷ་ལིཾ་ཏ་བྷ་ལ་བྷ་ཏེ་གུ་ཧྱ་ས་མ་ཡེ་ཧཱུྃ་ཧྲཱིཿཋཿ ཨོཾ་སརྦ་ཨ་ཧཾ་ཛྙཱ་ན་ཨ་མྲྀ་ཏ་པཱུ་ཛ་ཨཱཿཧཱུྃ༔ ཞེས་ལྔའམ་བདུན་གྱིས་བརླབས། གཉིས་པ་དངོས་གཞི་ལ་བདུན་གྱི་དང་པོ་བསྐྱེད་རིམ་ནི། མ་བཅོས་ལྷུན་གྲུབ་ངང་ཉིད་དུ། ། རང་བྱུང་དྲན་རྫོགས་འདི་ལྟར་བསྒོམ། ཧཱུྃ༔
ཀ་དག་ཁྲེགས་ཆོད་ཁྱབ་ཅིང་བརྡལ༔ ཨཱཿ ཟང་ཐལ་ངང་ལ་རང་རྩལ་རྫོགས༔ ཨོཾ༔ ཀུན་རྒྱུ་ས་བོན་ཕྱག་མཚན་གྱུར༔ ཧཱུྃ༔ སྟོང་པའི་ངང་ལས་ཨེ་ཡྃ་རྃ་ཁྃ་སུྃ༔ ཀེཾ་དང་བྷྲཱུྃ་གྱུར་རང་བྱུང་ཕོ་བྲང་ནས༔ གྲུ་བཞི་སྒོ་བཞི་ཕྱི་ནང་མཚན་ཉིད་ལྡན༔ འཇའ་འོད་སྣ་ལྔའི་ཟེར་འཁྲིགས་ཡེ་ཤེས་ཀློང༔
རིན་ཆེན་རྒྱན་ཏོག་མཛེས་པའི་ཕོ་བྲང་དབུས༔ ཉི་ཟླ་པདྨ་སྣ་ཚོགས་ཁྲི་སྟེང་དུ༔ གསེར་གྱི་རྡོ་རྗེ་ཧཱུྃ་མཚན་ཚྭ་ཚྭ་ཅན༔ དྲན་རྫོགས་རང་ཉིད་པདྨ་འབྱུང་གནས་སྐུ༔ དཀར་གསལ་མདངས་ལྡན་ཤེལ་སྒོང་དྭངས་མའི་དབྱིབས༔ ཧེ་རུ་ཀ་པ་ཞལ་གཅིག་ཕྱག་གཉིས་པ༔ ཕྱག་གཡས་རྡོ་རྗེ་བཏེགས་ཐབས་མཁའ་ལ་ཕྱར༔ གཡོན་པའི་ཐོད་པ་བདུད་རྩི་ལྔ་ཡིས་བཀང༔ དབུ་སྐྲ་ཐོར་ཚུགས་ཐོད་ཕྲེང་རིགས་ལྔས་བརྒྱན༔ དར་ཚོན་སྣ་ལྔའི་ཅོད་པན་རླུང་གིས་བསྐྱོད༔
རུས་པའི་རྒྱན་ལྡན་ཞབས་གཉིས་ཕྱེད་སྐྱིལ་བཞུགས༔ གསང་བ་དབྱིངས་ཕྱུག་དམར་མོ་རུས་རྒྱན་ཅན༔ རྡོ་རྗེ་དུང་དམར་ཡབ་ཀྱི་མགུལ་ནས་འཁྱུད༔ མཉེན་ལྕུག་བརྡ་འབྱིན་ཞབས་གཉིས་སྐེད་ལ་འཁྲིལ༔ ཡབ་ཡུམ་ཟུང་འཇུག་ཐུགས་ཀར་ཨཱཿདང་མ༔ སྔགས་ཕྲེང་འཁོར་ཞིང་བདེ་སྟོང་ལྡན་པར་བསྒོམ༔ ཧཱུྃ༔ ཕྱི་རིམ་པདྨ་འདབ་བཞིའི་ལྟེ་བ་རུ༔ རྡོ་རྗེ་མཁའ་འགྲོ་མཐིང་འོད་གྲི་ཐོད་འཛིན༔ རིན་ཆེན་མཁའ་འགྲོ་སེར་གསལ་གྲི་ཐོད་འཛིན༔
པདྨ་མཁའ་འགྲོ་དམར་གསལ་གྲི་ཐོད་འཛིན༔ ལས་ཀྱི་མཁའ་འགྲོ་ལྗང་སྨུག་གྲི་ཐོད་འཛིན༔ ཐམས་ཅད་འཇོ་སྒེག་མཉེན་ལྕུག་འཁྲིལ་ལྡེམ་མ༔ རིགས་ལྔའི་དབུ་རྒྱན་སྣ་ཚོགས་ཅོད་པན་འཕུར༔ གཅེར་མོ་བྷ་ག་ནུ་མ་རབ་ཏུ་རྒྱས༔ དབུ་སྐྲ་ཐོར་ཚུགས་ལྕང་ལོ་སིལ་བུར་འཕྱང་༔ གར་སྟབས་ཚུལ་གྱིས་པད་ཟླའི་གདན་ལ་འགྱིང་༔ ཐུགས་ཀར་ཧ་རི་ནི་ས་ལམ་གྱིས་ཤར༔ དེ་ལྟར་སྔགས་ཕྲེང་འཁོར་ཞིང་གཟི་འབར་བ༔ གཞན་ཡང་ཕྱི་ནང་མཁའ་འགྲོ་སྤྲིན་ལྟར་གཏིབས༔
དེ་ལྟར་གསལ་བའི་གནས་ལྔའི་འོད་ཟེར་གྱིས༔ ཐམས་ཅད་མཁའ་འགྲོ་རྒྱ་མཚོའི་ཚོགས་བཅས་རྣམས༔ བར་སྣང་ས་གཞིར་ཏིལ་གང་ཁ་ཕྱེ་ལྟར༔ དྲི་བཟང་འཇའ་གུར་འཐིབ་ཅིང་སྤྱན་དྲངས་གྱུར༔ ཨོཾ་བཛྲ་ས་མཱ་ཡ་ཛ་ཛཿ གཉིས་པ་སྤྱན་འདྲེན་པ་ནི༔ ཧཱུྃ༔ རྔ་ཡབ་གླིང་མཆོག་དཔལ་རིའི་ཕོ་བྲང་ནས༔ རིག་འཛིན་ཐོད་ཕྲེང་ཡབ་ཡུམ་གཤེགས་སུ་གསོལ༔ ཕྱོགས་བཞི་སྣ་ཚོགས་འོད་ལྔའི་ཕོ་བྲང་ནས༔
མ་སྲིང་མཁའ་འགྲོ་རྒྱ་མཚོ་གཤེགས་སུ་གསོལ༔ གནས་ནས་གཤེགས་ཤིང་བྱིན་གྱིས་རློབ་པའི་ཚེ༔ དབུ་སྐྲ་མཛེས་པའི་ཐོར་ཚུགས་ཤིགས་སེ་ཤིག༔ དར་ཚོན་སྣ་ལྔའི་ཅོད་པན་པུ་རུ་རུ༔ གཟི་བརྗིད་བཀྲག་མདངས་མཚན་དཔེ་ཡ་ལ་ལ༔ སྙན་དབྱངས་དྲུག་ཅུའི་གཡེར་ཁ་སི་ལི་ལི༔ ཉི་ཟླའི་ཟེར་འཕྲོ་བཀྲག་མདངས་ཏ་ལ་ལ༔ བརྡ་བསྒྱུར་གར་རྩེད་རོལ་མོ་དི་རི་རི༔ དྲི་ཞིམ་སྤོས་ངད་ཕྱོགས་བཅུར་ཆི་ལི་ལི༔ བྱིན་རླབས་དཔལ་འབར་ཐུགས་རྗེ་ཤ་ར་ར༔
གནས་འདིར་དབང་བསྐུར་བྱིན་རླབས་མྱུར་དུ་ཕོབ༔ སྐལ་ལྡན་བདག་ལ་ཉམས་རྟོགས་ཏིང་འཛིན་བསྐྱེད༔ དུར་ཁྲོད་དཀྱིལ་འཁོར་རྫས་ལ་བཅུད་ཆེན་ཕོབ༔ ཕྱི་ཡི་སྣང་བ་སྣོད་བཅུད་དབང་དུ་སྡུས༔ ནང་གི་རྩ་རླུང་ཐིག་ལེ་བཀྲག་མདངས་སྐྱེད༔ གསང་བ་ཉོན་མོངས་དུག་ལྔ་དབྱིངས་སུ་སྤོར༔ ཕྱི་ནང་རྟེན་འབྲེལ་སྤེལ་ཞིང་བསྐྱེད་དུ་གསོལ༔ ཨོཾ་མ་ཧཱ་གུ་རུ་པདྨ་ཌཱཀྐི་ཧ་རི་ནི་ས་ཛ་ཛཿ ཛཿཧཱུྃ་བཾ་ཧོ༔ ཨ་བེ་ཤ་ཡ་ཕཻཾ་ཕཻཾ༔
གསུམ་པ་བཞུགས་སུ་གསོལ་བ་ནི། ཧཱུྃ༔ མ་ཆགས་སྐྱོན་བྲལ་པདྨ་ཉི་ཟླའི་གདན༔ སྣ་ཚོགས་འཇའ་ཚོན་འཁྱིལ་བའི་དབུས་ཉིད་དུ༔ རིག་འཛིན་ཡབ་ཡུམ་མཁའ་འགྲོ་རྒྱ་མཚོ་རྣམས༔ བྱམས་གདུང་བདག་ལ་དགྱེས་པའི་ཚུལ་གྱིས་བཞུགས༔ ཨོཾ་བཛྲ་ས་མ་ཡ་ཏིཥྛ་ལྷན༔ བཞི་པ་ཕྱག་འཚལ་བ་ནི། ཧཱུྃ༔ ཕོད་ཀ་སྔགས་ཆས་བརྒྱན་ཅིང་ཕྱི་ཕྱག་འཚལ༔
གནས་ལུགས་བསྐྱེད་རྫོགས་དྲན་པས་ནང་ཕྱག་འཚལ༔ གར་མོ་གིང་མོ་སྒེག་མོས་གསང་ཕྱག་འཚལ༔ རྣལ་འབྱོར་བདག་གི་གདུང་བས་ཕྱག་འཚལ་ལོ༔ ཨོཾ་ན་མོ་པཱུ་རུ་ཤ་ཡ་ཧོཿ ཨ་ཏི་པུ་ཧོཿ པྲ་ཏཱིཙྪ་ཧོཿ ལྔ་པ་མཆོད་པ་འབུལ་བ་ལ་གསུམ། དང་པོ་ཕྱི་མཆོད་འབུལ་བ་ནི། ཧཱུྃ༔ ཡིད་འཕྲོག་ལྷ་མོ་གསང་བའི་གཟུགས་མཛེས་མ༔
བརྡ་གར་བསྒྱུར་ཞིང་བདེ་བའི་སྐད་འབྱིན་མ༔ སྣ་ལྔའི་མཆོད་འཛིན་བདེ་བའི་ཟུངས་བསྐུལ་མ༔ ཐོད་ཕྲེང་གསང་བའི་དཀྱིལ་འཁོར་ལྷ་ལ་འབུལ༔ ཨོཾ་བཛྲ་པུཥྤེ་ སོགས་ ཨཱཿཧཱུྃ༔ རཱུ་པ་ཤབྡ་གནྡྷེ་རཱ་ས་སྤརྴེ་གཱིརྟི་ནཱིརྟི་མཱ་ལྱེ་ལཱ་སྱེ་སྭ་ར་སྭ་ཏཱི་ས་མུ་དྲ་སྥ་ར་ཎ་ས་མ་ཡ་ཨཱཿཧཱུྃ༔ གཉིས་པ་ནང་མཆོད་འབུལ་བ་ནི། ཧཱུྃ༔ བྷནྡྷའི་སྣོད་དུ་བདུད་རྩི་ཆི་ལི་ལི༔ དུང་ཁང་ཞལ་བོར་རཀྟ་རྦ་རླབས་འཕྱོ༔ དམ་རྫས་རྨད་བྱུང་གཏོར་མ་རི་ལྟར་སྤུངས༔
ཐོད་ཕྲེང་གསང་བའི་དཀྱིལ་འཁོར་ལྷ་ལ་འབུལ༔ ཨོཾ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཁ་ཁ་ཁཱ་ཧི༔
གསུམ་པ་གསང་བའི་མཆོད་པ་འབུལ་བ་ནི། ཧཱུྃ༔ བདེ་ཆེན་དཔའ་བོ་དགྱེས་པའི་རྡོ་རྗེ་ཉིད༔ ཤེས་རབ་དབྱིངས་ཕྱུག་གསང་བའི་བྷ་ག་རུ༔ སྲུབ་ཅིང་བསྐུལ་བའི་བདུད་རྩི་རྣམ་པ་ལྔ༔ དུག་ལྔ་བསྒྲལ་བའི་ཤ་ཁྲག་ཀླད་རུས་འབུལ༔ ཨོཾ་བཛྲ་རཏྣ་ཏི་རི་ཨ་ཧཾ་ཨ་མྲྀ་ཏ་པཱུ་ཛ་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་ལིངྟ་ཁ་ཁ་ཁཱ་ཧི༔ དྲུག་པ་བསྟོད་པ་ནི།
ཧཱུྃ༔ ཆོས་དབྱིངས་རྣམ་དག་སྐྱེ་མེད་ངང་ཉིད་ལས༔ སྐུ་མདོག་དཀར་གསལ་འོད་སྟོང་ལྡན་པ་ནི༔ བདེ་གཤེགས་སྐུ་ལ་འགྱུར་བ་མེད་པའི་བརྡ༔ དབུ་སྐྲ་ཐོར་ཚུགས་གྱེན་དུ་བསྒྲེངས་པ་ནི༔ ཡེ་ཤེས་ཟང་ཐལ་རང་དབྱིངས་རྫོགས་པའི་བརྡ༔ ཐོད་སྐམ་རིགས་ལྔས་དབུ་ལ་བརྒྱན་པ་ནི༔ ཉོན་མོངས་དུག་ལྔ་ཀ་ནས་དག་པའི་བརྡ༔ དར་ཆེན་སྣ་ལྔའི་ཅོད་པན་འཕུར་བ་ནི༔ ཡེ་ཤེས་ལྔ་ལྡན་ལྷུན་གྲུབ་རྫོགས་པའི་བརྡ༔
ཐུགས་རྗེའི་སྤྱན་གྱིས་ཕྱོགས་བཅུར་གཟིགས་པ་ནི༔ འོད་གསལ་ངང་ལ་འཁོར་འདས་བྲལ་བའི་བརྡ༔ ཞལ་འཛུམ་དཀར་ལ་དགྱེས་ཤིང་སྣུམ་པ་ནི༔ པད་འབྱུང་ཐུགས་རྗེ་ཕྱོགས་རིས་བྲལ་བའི་བརྡ༔ ཕྱག་གཡས་རྡོ་རྗེ་རྩེ་ལྔ་གདེང་བ་ནི༔ སྐུ་ལྔ་ལྷུན་གྲུབ་འགྲོ་དོན་མཛད་པའི་བརྡ༔ གཡོན་པ་མཉམ་བཞག་བདུད་རྩི་བསྣམས་པ་ནི༔ སྒྲུབ་ལ་འཆི་མེད་རིག་འཛིན་སྩོལ་བའི་བརྡ༔ རུས་པའི་རྒྱན་དྲུག་སྐུ་ལ་གསོལ་བ་ནི༔ རྟག་ཆད་མཐའ་བྲལ་ཕ་རོལ་ཕྱིན་དྲུག་བརྡ༔
གཡས་བསྐུམ་གཡོན་བརྐྱང་ཕྱེད་སྐྱིལ་བཞུགས་པ་ནི༔ སྐྱེ་འཆི་བདུད་བཞི་ཟིལ་གྱིས་གནོན་པའི་བརྡ༔ པདྨ་ཉི་ཟླའི་གདན་ལ་བཞུགས་པ་ནི༔ འཁོར་བ་མ་སྤངས་སྐྱོན་གྱིས་མ་གོས་བརྡ༔ གསང་བ་དབྱིངས་ཕྱུག་སྐུ་ལ་འཁྲིལ་བ་ནི༔ བདེ་སྟོང་ཟུང་འཇུག་སྐྱེ་མེད་རྫོགས་པའི་བརྡ༔ སྐུ་མདོག་དམར་མོ་མཛེས་ཆགས་གཟིགས་པ་ནི༔ ཤེས་རབ་གཟུགས་ལ་དབང་བཞི་རྫོགས་པའི་བརྡ༔ གཡས་གཡོན་རྡོ་རྗེ་བྷནྡྷ་བསྣམས་པ་ནི༔ ཆོས་རྣམས་ཐབས་ཤེས་ཟུང་དུ་འབྲེལ་བའི་བརྡ༔
རུས་པའི་རྒྱན་དྲུག་སྐུ་ལ་གསོལ་བ་ནི༔ རྩ་རླུང་ཐིག་ལེས་བདེ་དྲོད་བསྐྱེད་པའི་བརྡ༔ ཞབས་གཉིས་ཡབ་ཀྱི་སྐེད་ལ་འཁྲིལ་བ་ནི༔ འཁོར་འདས་རོ་གཅིག་ཆོས་སྐུར་མཚོན་པའི་བརྡ༔ ཡབ་ཡུམ་སྐུ་ལ་གཟི་བརྗིད་ལྡན་པ་ནི༔ སྣང་སྲིད་དབང་སྡུད་ཆོས་སྐུར་གྲོལ་བའི་བརྡ༔ བརྡ་རྟགས་རྒྱན་རྫོགས་བླ་མ་རྗེ་ལ་བསྟོད༔ ཧཱུྃ༔ ཕྱི་རིམ་ཡེ་ཤེས་གསང་བ་ཌཱཀྐི་མ༔ རྡོ་རྗེ་མཁའ་འགྲོ་མཐིང་འོད་ལྡན་པ་ནི༔
གནས་ལུགས་གཤིས་ལ་མཐའ་དབུས་བྲལ་བའི་བརྡ༔ རིན་ཆེན་མཁའ་འགྲོ་སེར་གསལ་མཛེས་པ་ནི༔ མ་འགགས་རྩལ་ལྡན་ཟང་ཐལ་འགྱུ་བའི་བརྡ༔ པདྨ་མཁའ་འགྲོ་དམར་གསལ་མདངས་ལྡན་ནི༔ ཤར་གྲོལ་རྟོགས་པ་རོལ་རྩལ་རྫོགས་པའི་བརྡ༔ ལས་ཀྱི་མཁའ་འགྲོ་ལྗང་སྨུག་གཡོ་བ་ནི༔ ཡེ་ཤེས་རླུང་གིས་འཁོར་འདས་དབྱེ་བའི་བརྡ༔ ཐམས་ཅད་རིགས་ལྔ་ཅོད་པན་འཕུར་བ་ནི༔ དུག་ལྔ་མ་སྤངས་ཡེ་ཤེས་སྤྱོད་པའི་བརྡ༔ ཐོར་ཚུགས་ལྕང་ལོས་སྐུ་རྒྱབ་གཡོ་བ་ནི༔
རང་བྱུང་རང་ཤར་རང་རྩལ་རྫོགས་པའི་བརྡ༔ ཁྲོ་འཛུམ་མཛེས་ལ་ཟིམ་བུར་གཟིགས་པ་ནི༔ ཐུགས་རྗེ་ཆགས་པས་སེམས་ཅན་འདྲེན་པའི་བརྡ༔ གཡས་པ་ཐམས་ཅད་གྲི་གུག་ཕྱར་བ་ནི༔ མ་དག་འཁྲུལ་རྒྱུན་རྩད་ནས་གཅོད་པའི་བརྡ༔ གཡོན་པའི་དུང་དམར་རཀྟས་བཀང་བ་ནི༔ རོ་གཅིག་རྟོགས་པས་ས་གསུམ་གནོན་པའི་བརྡ༔ རུས་པའི་རྒྱན་དྲུག་སྐུ་ལ་མཛེས་པ་ནི༔ ཚོགས་དྲུག་མ་སྤངས་རང་སར་གྲོལ་བའི་བརྡ༔ གཅེར་བུ་བྷ་ག་ནུ་མ་རྒྱས་པ་ནི༔
དམ་ཚིག་ཅན་གྱི་གྲོགས་མོ་བགྱིས་པའི་བརྡ༔ ཞབས་གཉིས་བརྐྱང་བསྐུམ་གར་གྱིས་བཞུགས་པ་ནི༔ སྒྲུབ་པའི་རྣལ་འབྱོར་བུ་བཞིན་སྐྱོང་བའི་བརྡ༔ པད་ཟླའི་གདན་ལ་འགྱིང་སྟབས་ལྡན་པ་ནི༔ སྐྱེ་འགག་གཉིས་མེད་ལྷུན་གྱིས་གྲུབ་པའི་བརྡ༔ གསང་བ་མཁའ་འགྲོ་རིགས་བཞིའི་ཚོགས་ལ་བསྟོད༔ ཕྱི་ནང་གསང་བའི་དཀྱིལ་འཁོར་ཚོགས་ལ་བསྟོད༔ ཕྱག་འཚལ་བསྟོད་ཅིང་རྩེ་གཅིག་གདུང་བའི་མོད༔ བྱིན་རླབས་འབད་མེད་ཐུགས་རྗེས་ཆར་ཆེན་ཕོབ༔ དབང་བཞི་ཡོངས་སུ་རྫོགས་པར་མཛད་དུ་གསོལ༔
བདུན་པ་འཛབ་བཟླས་པ་ནི། ཧཱུྃ༔ ཡང་གསང་དཀྱིལ་འཁོར་ལྷ་ཡི་ཚོགས༔ སྐྱེ་མེད་དབྱིངས་ནས་སྐུར་བཞེངས་ལ༔ འགགས་མེད་རང་བྱུང་སྙིང་པོས་བསྐུལ༔ ཐུགས་ཀར་ཨཱཿཡིག་ཐ་མ་རུ༔ སྔགས་ཕྲེང་འོད་ཟེར་ལྟ་བུར་འཁོར༔ ལུས་ཁེངས་ཕྱི་ནང་ཟང་ཐལ་ཀློང་༔ སྤྲོས་པས་རྒྱལ་བ་མཆོད་པས་དགྱེས༔ བསྡུས་པས་བྱིན་རླབས་འུབ་ཀྱིས་ཐིམ༔
སྦྱོར་བས་བདེ་སྟོང་བླ་ན་མེད༔ གནས་པས་མ་བསྒོམས་ལྷུན་གྱིས་གྲུབ༔ གསལ་བའི་སྣོད་བཅུད་དཀྱིལ་འཁོར་ལྷ༔ ལྟ་བ་རང་རིག་པདྨ་འབྱུང་༔ སྒོམ་པ་ལྷུན་གྲུབ་མཁྱེན་བརྩེའི་ངང་༔ སྤྱོད་པས་མ་སྲིང་དབང་དུ་སྡུས༔ འབྲས་བུ་མ་འགྲུབ་བར་དུ་བསྒྲུབ༔ སྲོག་ལ་བབས་ཀྱང་མི་བཏང་ངོ་༔ ཞེས་ཞི་སྒྲུབ་ཀྱི་གནད་བྱང་ཐུགས་རྗེའི་ལྕགས་ཀྱུ་བཞིན་བདག་མདུན་ཆིག་རྫོགས་ཀྱི་འཕྲོ་འདུ་གསལ་བཏབ་ལ། བདག་ཉིད་པད་འབྱུང་ཧེ་རུ་ཀ་ཡབ་ཡུམ་གྱི་ཐུགས་ཀར་ཉི་ཟླའི་གྭའུ་ཁ་སྦྱོར་གྱི་ནང་དུ་འོད་ལྔའི་རང་མདངས་ཅན་གྱི་ས་བོན་མཐར་སྔགས་ཕྲེང་འོད་ལྔ་འཁྲུག་གེ་བ་རང་སྒྲ་དང་བཅས་ཏེ།
གཡས་སུ་འུར་དིར་གྱིས་འཁོར་བ་ལས་འོད་ཟེར་དཔག་མེད་དུ་འཕྲོས་པས། ཕྱོགས་བཅུའི་རྩ་གསུམ་ཞི་ཁྲོ་རབ་འབྱམས་ཐམས་ཅད་ལ་མཉེས་མཆོད་ཕུལ། དེ་དག་གི་ཐུགས་རྗེ་བྱིན་རླབས་ཐམས་ཅད་སྐུ་དང་ཐིག་ལེའི་རྣམ་པར་ཆར་ལྟར་བབས་པས་ཐུགས་སྲོག་སྔགས་ཕྲེང་དང་བཅས་པ་ལ་ཐིམ་པར་ མོས། ཨོཾ་གུ་རུ་པདྨ་ཀཱ་ར་ཌཱཀྐི་ཧ་རི་ནི་ས་སིདྡྷི་ཧཱུྃ་ཛ་ཛཿ ཞེས་བཟླའོ། བསྙེན་པ་གྲུབ་རྗེས་དབྱང་གསལ་ཡིག་བརྒྱ་རྟེན་སྙིང་རྣམས་བཟླ་ཞིང་མཆོད་བསྟོད་ནི། ཧཱུྃ༔ ཕྱི་མཆོད་གར་དང་སྤྱན་གཟིགས་ཚོགས༔ ནང་མཆོད་སྨན་གཏོར་རཀྟ་དང༔ གསང་མཆོད་སྦྱོར་སྒྲོལ་དབང་པོ་ལྔ༔
རིག་འཛིན་དཀྱིལ་འཁོར་ལྷ་ལ་འབུལ༔ ཨོཾ་བཛྲ་པུཥྤེ་ སོགས? ཤབྡ་ཨཱཿཧཱུྃ༔ མ་ཧཱ་པཉྩ་རཀྟ་བྷ་ལིངྟ་ཁཱ་ཧི༔ ཧྲཱིཿ མ་བཅོས་སྤྲོས་བྲལ?ཕྱག་འཚལ་བསྟོད། སྐབས་འདིར་རྒྱུན་གསོལ་དང་བཤགས་སྐོང་སྔོན་དུ་འགྲོ་བས་གཏོར་བསྔོས་རིག་འཛིན་སྲོག་སྒྲུབ་ཚིགས་ལྷུག་བར་བྱའོ། གསུམ་པ་རྗེས་ཀྱི་རིམ་པ་བཅུ་གཉིས་ལས། དང་པོ་ཚོགས་མཆོད་ལའང་བདུན་གྱི་ཐོག་མར་བསང་སྦྱངས་བྱིན་བརླབ་ནི། ཧཱུྃ༔ གདོད་ནས་ཆོས་དབྱིངས་ངོ་བོ་ཉིད༔
རང་བྱུང་སྙིང་པོའི་འོད་ཟེར་གྱི༔ རྒྱུ་འབྱུང་ཡི་གེ་སྦྱོང་བྱེད་འཕྲོས༔ གཙང་བཙོག་བཟང་ངན་ཀ་ནས་དག༔ ཨོཾ་དྷརྨ་རྃ་ཡྃ་ཁྃ་ཤུདྡྷེ་ཧོཿ ཧཱུྃ༔ བདག་ཉིད་ལྷ་ཡི་ཐུགས་ཀ་ནས༔ བྱིན་རློབ་ཡི་གེ་འབྲུ་གསུམ་འཕྲོས༔ ཨོཾ་ཨཱཿཧཱུྃ་གིས་སྦྱངས་སྤེལ་བསྒྱུར༔ ཚོགས་རྫས་ནམ་མཁའི་མཛོད་དུ་གྱུར༔ ཨོཾ་ག་ཎ་ཙཀྲ་པཱུ་ཛ་བི་ཤྭ་མུ་ཁེ་བྷྱ༔
གཉིས་པ་ཚོགས་ཞིང་སྤྱན་འདྲེན་པ་ནི། ཧཱུྃ༔ འོག་མིན་ཆོས་དབྱིངས་ཕོ་བྲང་ནས༔ རྗེ་བཙུན་ཐོད་ཕྲེང་ཡབ་ཡུམ་ལ༔ དཔའ་བོ་མཁའ་འགྲོའི་ཚོགས་ཀྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ བཀའ་དང་དམ་ཚིག་ཕོ་བྲང་ནས༔ གཏེར་སྲུང་དམ་ཅན་རྒྱ་མཚོ་ལ༔ སྤྲུལ་པ་ཡང་སྤྲུལ་ཚོགས་ཀྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔
ཧཱུྃ༔ ཞི་བའི་ལྷ་ཚོགས་ཐིབས་སེ་ཐིབ༔ ཁྲོ་བོའི་ལྷ་ཚོགས་ཡ་ལ་ལ༔ ཆོས་སྐྱོང་ལས་བྱེད་ཁྱུགས་སེ་ཁྱུག༔ དུར་ཁྲོད་ཕོ་བྲང་ཚོགས་ཁང་ལ༔ གཤེགས་ཤིང་བྱིན་གྱིས་བརླབ་ཏུ་གསོལ༔ དཀྱིལ་འཁོར་རྫས་ལ་བྱིན་ཆེན་ཕོབ༔ མོས་པའི་སྐལ་ལྡན་སྨིན་པར་མཛོད༔ ཨོཾ་བཛྲ་ས་མཱ་ཡ་ཛ་ཛཿ གསུམ་པ་ཕུད་ཀྱི་མཆོད་པ་ནི།
ཧཱུྃ༔ ཆེ་མཆོག་དཀྱིལ་འཁོར་ལྷ་ཚོགས་ལ༔ འདོད་ཡོན་ཞལ་ཟས་ཚོགས་ཀྱི་མཆོད༔ སྐྱེ་མེད་ཆོས་དབྱིངས་ངང་དུ་བཞེས༔ དེང་འདིར་མཆོག་ཐུན་དངོས་གྲུབ་སྩོལ༔ ཨོཾ་ག་ཎ་ཙཀྲ་པཱུ་ཛ་ལ་ཁཱ་ཧི༔ རིག་འཛིན་སྲོག་སྒྲུབ་མཐར་དབྱུང༌། བཞི་པ་ཚོགས་ཀྱི་བསྐང་བཤགས་ནི། ཧཱུྃ༔ ཕྱི་ནང་སྤྱན་གཟིགས་མཆོད་སྤྲིན་འདིས༔
བླ་མ་ཐོད་ཕྲེང་ཡབ་ཡུམ་གྱི༔ དཀྱིལ་འཁོར་ལྷ་ཚོགས་ཐུགས་དམ་བསྐང༔ མ་རིག་རྨོངས་པའི་འཁྲུལ་གཟུགས་བདག༔ གྲངས་མེད་བསགས་པའི་སྡིག་སྒྲིབ་ཚོགས༔ ཞལ་ཟས་ཚོགས་ཀྱི་མཆོད་པས་བཤགས༔ བསྐངས་གྱུར་དབང་དང་དངོས་གྲུབ་སྩོལ༔ ཨོཾ་བཛྲ་ས་ཏྭ་ཧཱུྃ༔ ལྔ་པ་བསྒྲལ་བ་ནི། ཧཱུྃ༔ མཆོག་གསུམ་རྩ་གསུམ་བདེན་པའི་མཐུས༔
གནོད་བྱེད་འབྱུང་པོ་ལོག་ལྟའི་རིགས༔ མྱུར་དུ་ཐ་མའི་ལིངྒར་ཁུག༔ ཕོ་ཉས་བཟུང་ཞིང་བྱད་དུ་ཆུགས༔ ཨོཾ་བཛྲ་ཨཾ་ཀུ་ཤ་ཡ་རུ་ཏྲ་མཱ་ར་ཡ་ཛཿཛཿནན༔ ཧཱུྃ༔ ཀ་དག་ཆོས་སྐུའི་ཐུགས་ཀ་ནས༔ གཟི་བྱིན་ཐུགས་རྗེའི་ས་བོན་འཕྲོས༔ གནས་འགྱུ་དྲན་རིག་ཕུར་བུ་ནི༔ རྩོལ་བ་གཞོམ་པའི་སྟོབས་ཀྱིས་འདེབས༔ སྒྲོལ་ཅིག་མ་རིག་བདུད་ལ་ཡ༔
བསྟབ་བོ་དུག་ལྔ་དབྱིངས་སུ་སྒྲོལ༔ ཡེ་ཤེས་ཆེན་པོའི་ལས་མཛོད་ཅིག༔ ཨོཾ་བཛྲ་ཀཱི་ལ་ཧ་ལ་པཉྩ་མཱ་ར་ཡ་རྦད་རྦད༔ བྷྱོ༔ བློ་འདས་ཁྱོན་ལྟར་ཡངས་པའི་ཞལ་ཕྱེས་ཤིག༔ རྒྱུད་དྲུག་དུག་ལྔ་བསྒྲལ་བའི་ཤ་ཁྲག་འབུལ༔ མཐའ་ཡས་འཁྱམས་པའི་སེམས་ཅན་མ་ལུས་པ༔ བླ་མེད་བྱང་ཆུབ་འཐོབ་ཕྱིར་བཞེས་སུ་གསོལ༔ ཨོཾ་ཨཱཿཧཱུྃ་གུ་རུ་དྷེ་ཝ་ཌཱཀྐི་ནཱི་སརྦ་ས་མ་ཡ༔ ཨི་དཾ་བྷ་ལིཾ་ཏ་མ་ཧཱ་མཱཾ་ས་ཙིཏྟ་རཀྟ་གོ་རོ་ཙ་ན་བྷ་སུ་ཏ་ལ་ཁཱ་ཧི༔
དྲུག་པ་ཚོགས་ལ་རོལ་པ་ནི། ཧོཿ གཟིགས་ཤིག་མཛེས་ལྡན་དམ་པའི་ཆོས༔ སོགས། ལྷག་གཏོར་བྱིན་རླབས་སྔོན་དུ་འགྲོ་བས། བདུན་པ་ལྷག་མ་བསྔོ་བ་ནི། ཧཱུྃ༔ དཔལ་གྱི་མ་མོ་བྱེ་བ་འབུམ༔ གནས་ཉུལ་དུར་ཁྲོད་ཚོགས་ཁང་འགྲིམ༔ གསང་སྔགས་གྲོགས་ཀྱི་མེལ་ཚེ་མ༔
ལྷག་མ་བཞེས་ལ་ཕྲིན་ལས་མཛོད༔ ཨོཾ་བྷཀྵ་ལི་སི་ཏ་མ་ཧཱ་བྷ་ལིངྟ་ཁཱ་ཧི༔ གཉིས་པ་ཐུགས་དམ་བསྐུལ་བ་ནི། ཧཱུྃ༔ རྣམ་དག་ཡེ་ཤེས་དབྱིངས་ཀྱི་ཕོ་བྲང་ནས༔ རིག་འཛིན་ཀུན་གྱི་འདུས་གཟུགས་པདྨ་འབྱུང༔ རྩ་གསུམ་ལྷ་ཚོགས་བདེ་གཤེགས་དཀྱིལ་འཁོར་རྣམས༔ ཐུགས་རྗེའི་ཀློང་ནས་སྒྱུ་མའི་སྐུར་བཞེངས་ཤིག༔ དེང་འདིར་འགྲོ་ལ་བརྩེ་ཆེན་གཟིགས་པར་བསྐུལ༔ བདུད་བཞི་ཉོན་མོངས་འདུལ་བའི་དུས་ལ་བབ༔
བདག་འཛིན་རུ་ཏྲ་གཞོམ་པའི་དུས་ལ་བབ༔ དུག་ལྔའི་དམག་དཔུང་བཟློག་པའི་དུས་ལ་བབ༔ མ་དག་རིགས་དྲུག་འདྲེན་པའི་དུས་ལ་བབ༔ འཁོར་བའི་ས་བོན་གཞོམ་པའི་དུས་ལ་བབ༔ སྡུག་བསྔལ་རྒྱ་མཚོ་སྐེམ་པའི་དུས་ལ་བབ༔ སྲིད་པའི་སྐྱེ་སྒོ་གཅོད་པའི་དུས་ལ་བབ༔ བསྐུལ་ལོ་ཐུགས་རྗེ་ལྕགས་ཀྱུས་རྩལ་ཕྱུངས་ཤིག༔ དུ་མ་རོ་གཅིག་གཏོར་མ་འདི་བཞེས་ལ༔ ཁམས་གསུམ་སྟོངས་ཤིང་སྡུག་བསྔལ་བྱང་གྱུར་ནས༔ བླ་མེད་འབྲས་བུ་ཐོབ་པའི་ཕྲིན་ལས་མཛོད༔
གཏོར་འབུལ་མཐར་དབྱུང། གསུམ་པ་ཆད་མདོ་བསྒྲག་པ་ནི། ཧཱུྃ༔ སྔོན་ཚེ་མེ་རི་འབར་བ་རུ༔ བླ་མ་ཐོད་ཕྲེང་དྲག་པོ་དང་༔ མཁའ་འགྲོ་གསང་བ་ཡེ་ཤེས་གཉིས༔ རྡོ་རྗེ་གསང་བའི་དཀྱིལ་འཁོར་ཕྱེས༔ སྟེང་འོག་ལྷ་སྲིན་ཁས་བླངས་བཞིན༔ གཏོར་མ་བཞེས་ལ་ཆད་མདོ་སྲུངས༔ དེ་འོག་ཏི་སྒྲོའི་ཚོགས་ཁང་དུ༔
རིག་འཛིན་པདྨ་འབྱུང་གནས་དང་༔ མཁའ་འགྲོ་ཡེ་ཤེས་མཚོ་རྒྱལ་གཉིས༔ ཁྲག་འཐུང་དཀྱིལ་འཁོར་ཞལ་ཕྱེས་ཚེ༔ མ་སྲིང་གནས་ཉུལ་ཁས་བླངས་བཞིན༔ གཏོར་མ་བཞེས་ལ་བསྟན་པ་སྲུངས༔ ལྔ་བརྒྱ་དུས་ཀྱི་ཐ་མ་རུ༔ ཨོ་རྒྱན་རྩ་གསུམ་གླིང་པ་ཡིས༔ ཏི་སྒྲོའི་ཚོགས་ཁང་ཆེན་མོ་ནས༔ གསང་རྒྱ་ཟབ་གཏེར་བཞེས་པའི་ཚེ༔ ལས་ཀྱི་མ་མོས་ཁས་བླངས་བཞིན༔
གཏོར་མ་བཞེས་ལ་བསྟན་པ་སྲུངས༔ ཡང་གསང་བསྒྲུབ་བའི་དཀྱིལ་འཁོར་འདི༔ ཕྱོགས་བཅུར་སྤེལ་བའི་ཕྲིན་ལས་མཛོད༔ ཨོཾ་ཀྲོ་ཏ་ཀྲོ་ཏི་ཌཱཀྐི་མ་མོ་རུ་ལུ་བྷྱོཿ ཨི་དཾ་བྷ་ལིཾ་ཏ་ཁཱ་ཧི༔ བཞི་པ་བརྟན་མ་སྐྱོང་བ་ནི། ཧཱུྃ༔ བོད་ཁམས་སྐྱོང་བ་བརྟན་མའི་ཚོགས༔ ལྷབ་ལྷུབ་རྒྱན་ལྡན་སིལ་སྙན་སྒྲ༔ བརྡ་གར་གླུ་དབྱངས་ཁྱུགས་སེ་ཁྱུག༔
མཆོད་གཏོར་བཞེས་ལ་ཕྲིན་ལས་མཛོད༔ ཨོཾ་མ་མ་ཏིང་ཏིང་ཤག་ཤག་ལེ་ལེ་མ་ཧཱ་བྷ་ལིངྟ་ཁཱ་ཧི༔ ལྔ་པ་རྟ་བྲོ་བརྡུང་བ་ནི། ཧཱུྃ་ཧཱུྃ་ཧཱུྃ༔ སྟོང་གསུམ་ཆེམ་ཆེམ་ཁྲོ་བོའི་བྲོ༔ མནན་ནོ་མ་སྲིང་མཁའ་འགྲོའི་བྲོ༔ ནམ་ཡང་མ་ལྡང་ལས་ཀྱི་བྲོ༔ སྒབ་འདྲེ་དམ་སྲི་འདུལ་ཞིང་བཤིག༔ ཨོཾ་ནན༔ ཨཱ་ནན༔
ཧཱུྃ་ནན༔ མཱ་ར་ཡ་ནན༔ དྲུག་པ་དངོས་གྲུབ་བླང་བ་ནི། ཧཱུྃ༔ ཟབ་དབྱིངས་བླ་མེད་གསང་བའི་ཚོགས༔ རྩ་གསུམ་འདུས་པའི་ལྷ་ཚོགས་ཀྱིས༔ དེང་འདིར་སྒྲུབ་པའི་སྐལ་ལྡན་ལ༔ མི་འགྱུར་སྐུ་ཡི་དབང་བཞི་སྩོལ༔ འགགས་མེད་གསུང་གི་དབང་བཞི་སྩོལ༔ སྤྲོས་བྲལ་ཐུགས་ཀྱི་དབང་བཞི་སྩོལ༔
ཕྲིན་ལས་བཞི་ལྡན་དབང་བཞི་སྩོལ༔ འཆི་མེད་ཚེ་དང་མི་ཟད་ནོར༔ སྙན་གྲགས་མངའ་ཐང་ཆོས་སྲིད་དཔལ༔ ཕུན་ཚོགས་འདོད་རྒུ་དེང་འདིར་སྩོལ༔ ཨོཾ་དྷརྨ་ཀཱ་ཡ༔ སཾ་བྷོ་ཀཱ་ཡ༔ ནིརྨཱ་ཀཱ་ཡ༔ ཀཱ་ཡ་ཝཱཀྐ་ཙིཏྟ་ཨ་བྷི་ཥིཉྩ་ཧཱུྃ༔ བདུན་པ་གཏང་རག་མཆོད་བསྟོད་ནི། ཧཱུྃ༔
ཕྱི་མཆོད་གར་དང་སྤྱན་གཟིགས་ཚོགས༔ ནང་མཆོད་སྨན་གཏོར་རཀྟ་དང༔ གསང་མཆོད་སྦྱོར་སྒྲོལ་དབང་པོ་ལྔ༔ རིག་འཛིན་དཀྱིལ་འཁོར་ལྷ་ལ་འབུལ༔ ཨོཾ་བཛྲ་པུཥྤེ་ སོགས? ཤབྡ་ཨཱཿཧཱུྃ༔ མ་ཧཱ་པཉྩ་རཀྟ་བྷ་ལིངྟ་ཁཱ་ཧི༔ ཧྲཱིཿ མ་བཅོས་སྤྲོས་བྲལ?ཕྱག་འཚལ་བསྟོད། བསྟོད་པར་འོས་པ་ སོགས་ཀྱིས་བསྟོད། བརྒྱད་པ་བཟོད་གསོལ་ནི།
ཧཱུྃ༔ རིག་འཛིན་འདུས་པའི་དཀྱིལ་འཁོར་ལྷ་ཚོགས་ཀྱི༔ ཕྱི་ནང་གསང་བའི་དམ་ལས་འགལ་བ་དང༔ མ་འབྱོར་ཉམས་དང་ཆད་ལྷག་འཁྲུལ་པའི་ཚོགས༔ མཐོལ་ཞིང་བཤགས་ལ་མི་སྒྲིབ་ཚངས་པར་སྩོལ༔ ཨོཾ་བཛྲ་ས་ཏྭ་ས་མ་ཡ་ སོགས་ཡིག་བརྒྱ་བཟླའོ། དགུ་པ་མདུན་བསྐྱེད་བརྟན་བཞུགས་བྱ་ལ་བདག་བསྐྱེད་བསྡུ་བ་ནི། ཧཱུྃ༔ གསང་འདུས་རང་བྱུང་ཡེ་ཤེས་དཀྱིལ་འཁོར་ལྷ༔ དཀྱིལ་འཁོར་མཐའ་ནས་འཁོར་བསྡུ་ཡུམ་ལ་བསྡུ༔
ཡུམ་ཡབ་ཧཱུྃ་ཐིམ་ཧཱུྃ་ཡང་དམིགས་མེད་ཀློང་༔ ཀ་དག་རང་བྱུང་ཤར་གྲོལ་ཀློང་དུ་ཧོཿ ཨ་ཨཱཿ བཅུ་པ་བསྔོ་བ་ནི༔ ཧཱུྃ༔ དམིགས་མེད་རྒྱ་ཡན་ཆོས་ཉིད་རྒྱུ་ཡི་བསྔོ༔ རང་ཤར་རང་རྩལ་མ་འགགས་ལམ་གྱི་བསྔོ༔ སྣ་ཚོགས་སྤྲོས་བྲལ་ཀ་དག་འབྲས་བུའི་བསྔོ༔ ཀུན་གཞི་སྐྱེ་མེད་འཁོར་འདས་གཅིག་ཏུ་བསྔོ༔ བཅུ་གཅིག་པ་སྨོན་ལམ་ནི༔
ཧོཿ བདག་བློ་ཡེ་ནས་དབྱིངས་རིག་སྒྲིབ་པ་བྲལ༔ གཉིས་འཛིན་མ་རིག་འཁྲུལ་པའི་རྨོངས་གཟུགས་རྣམས༔ དྲན་རྟོག་ཆོས་སྐུའི་རྒྱལ་ས་ཟིན་གྱུར་ནས༔ ཚེ་རབས་པད་འབྱུང་ཡབ་ཡུམ་འབྲལ་མེད་ཤོག༔ བཅུ་གཉིས་པ་བཀྲ་ཤིས་ནི། ཧཱུྃ༔ ཆོས་སྐུའི་བཀྲ་ཤིས་སྣང་མཐའ་འོད་མི་འགྱུར༔ ཀ་དག་ལྷུན་གྲུབ་རྟོགས་པའི་བཀྲ་ཤིས་ཤོག༔ ལོངས་སྐུའི་བཀྲ་ཤིས་འཆི་མེད་ཚེ་ཡི་ལྷ༔
གནས་ལུགས་རང་རྩལ་རྫོགས་པའི་བཀྲ་ཤིས་ཤོག༔ སྤྲུལ་སྐུའི་བཀྲ་ཤིས་རིག་འཛིན་པདྨ་འབྱུང་༔ ཚེ་རབས་གཏན་གྱི་བླ་མར་བཀྲ་ཤིས་ཤོག༔ ཟབ་རྒྱའི་བཀྲ་ཤིས་མཁའ་འགྲོ་ལས་ཀྱི་བདག༔ གསང་རྒྱུད་གདམས་རྒྱུད་སྨིན་པའི་བཀྲ་ཤིས་ཤོག༔ ཅེས་འདིར་བརྩོན་པའི་དགོས་ཆད་ནི༔ བདག་འདྲ་པདྨ་འབྱུང་ནས་ཀྱིས༔ གསང་བ་མཁའ་འགྲོའི་རྒྱུད་ལུང་བཞིན༔ སྐལ་ལྡན་འདི་ཕྱིའི་དོན་གཉེར་བ༔ ང་ཉིད་ཧེ་རུ་ཀ་ལྟར་དུ༔
དཔའ་བོ་མཁའ་འགྲོའི་གསང་སྒྲུབ་བརྩམས༔ འདི་ཉིད་བསྒྲུབ་ཅིང་ཉམས་ལེན་ན༔ ཕྱི་ནང་བར་ཆད་ཐམས་ཅད་ཞི༔ རྣམ་གཡེང་འཁྲུལ་པའི་བདུད་ལས་རྒྱལ༔ རྩ་རླུང་སྣང་བ་དབང་དུ་འདུས༔ རྟེན་འབྲེལ་ཕྱོགས་མེད་ཉིད་ཀྱང་འཆར༔ དུག་ལྔ་རྩོལ་མེད་རང་སར་ཞི༔ འཇའ་ལུས་ཆོས་སྐུ་མངོན་དུ་འགྱུར༔ ཞེས་གསུངས་སོ། དེ་ལྟར་གུ་རུ་ཞི་བའི་ལས་བྱང་གདུང་བ་ཞི་བྱེད་འདི་ནི།
ཟབ་ལམ་འདིར་མོས་གདུང་མི་ཕྱེད་པ་སྤང་སྟོན་ཀརྨ་མཐར་ཕྱིན་དང༌། སྡེ་པ་ལྷ་དབང་རྡོ་རྗེ་དང་སྲས་མོ་དཔལ་འབྱོར་སོགས་ཀྱིས་ཉམས་ལེན་གསལ་འདེབས་སུ་བསྐུལ་ངོར། སྐྱིད་གྲོང་སྨྱོན་པས་བསྒྲིགས་པ་ཀུན་ཏུ་དགེ་བར་གྱུར་ཅིག ། མངྒ་ལཾ།། །། ༈ ཁྲག་འཐུང་པདྨ་དྲག་པོའི་ཞི་སྒྲུབ་རིག་འཛིན་ཧེ་རུ་ཀ་ཡི། བསྙེན་པའི་དམིགས་རྐང་ཐུགས་མཆོག་རྡོ་རྗེའི་ཞལ་ལུང་བཞུགས་སོ།
ཆོས་ཀུན་མ་འདྲེས་ཟག་མེད་མཁའ་འདྲའི་ཀློང༌། ། ལྷུན་གྲུབ་སྣང་བ་བཞི་ཟད་རྡོ་རྗེའི་སྦུབས། ། རྟེན་འབྲེལ་མི་ཟད་རྒྱན་གྱི་འཁོར་ལོ་ཆེའི། ། དབང་བསྐུར་ཁྱབ་བདག་ཐུགས་མཆོག་རྡོ་རྗེས་སྐྱོངས།
དེ་ཡང་ཁྲག་འཐུང་པདྨ་དྲག་པོའི་ཞི་སྒྲུབ་ཀྱི་བསྙེན་ཡིག་ནག་འགྲོས་འཁྱེར་བདེར་བཀོད་པ་ལ། རྣལ་འབྱོར་པ་སྤྲོས་པ་ཆེན་པོས་སྒྲུབ་ཆེན་མདུན་བསྐྱེད་ལྟ་བུ་དང༌། རྗེས་སུ་འབྲེལ་ན་རྩ་བའི་གཏེར་གཞུང་སྙིང་པོ་ཀུན་འདུས་ལས་གསུངས་པ་བཞིན། བུམ་ཐོད་དཀྱིལ་འཁོར་བཀོད་པ་ཅི་རྒྱས་དང༌། སྒྲུབ་ཁོག་བསྙེན་ཆེན་གྱི་ཡི་གེ་རྣམས་ལས་ངེས་པ་བཞིན་སྟ་གོན། དངོས་གཞིར་དམིགས་གནད་ཀྱང༌། བདག་མདུན་གསལ་རྫོགས་ཀྱི་འོད་ཟེར་འཕྲོ་འདུུ་སོགས་ལས་སྦྱོར་གྱིས་ཤེས་པར་བྱ་བ་དང༌། འདིར་སྨན་རཀ་གཏོར་གསུམ་ཙམ་ལ་བརྟེན་ནས། བདག་བསྐྱེད་ཁོ་ནར་ཉམས་སུ་བླང་བ་ལ། ཐོག་མར་སྔོན་བསྐལ་མ་ཚར་གཅིག་བརྒྱུད་འདེབས་སྐྱབས་སེམས་ནས་བཟུང་བཟླས་པ་ཡན།
ཁྱབ་བདག་བླ་མས་བསྩལ་བའི་ཆོག་བསྒྲིགས་གདུང་བ་ཞི་བྱེད་ལྟར་བདག་བསྐྱེད་གསལ་ངར་ཐོན་པའི་ངང་ནས། བདག་ཉིད་པད་འབྱུང་ཧེ་རུ་ཀ་ཡབ་ཡུམ་གྱི་ཐུགས་ཀར་ཉི་ཟླའི་གྭའུ་ཁ་སྦྱོར་གྱི་ནང་དུ་འོད་ལྔའི་རང་མདངས་ཅན་གྱི་ས་བོན་མཐར། ཨོཾ་གུ་རུ་པདྨ་ཀཱ་ར་ཌཱཀྐི་ཧ་རི་ནི་ས་སིདྡྷི་ཧཱུྃ་ཛ་ཛཿ སོགས་ཀྱི་སྔགས་ཀྱང་འོད་ལྔ་འཁྲུག་གེ་བ་རང་སྒྲ་དང་བཅས་ཏེ། གཡས་སུ་འུར་དིར་གྱིས་འཁོར་བ་ལས་འོད་ཟེར་དཔག་མེད་དུ་འཕྲོས་པས། ཕྱོགས་བཅུའི་རྩ་གསུམ་ཞི་ཁྲོ་རབ་འབྱམས་ཐམས་ཅད་ལ་མཉེས་མཆོད་ཕུལ། དེ་དག་གི་ཐུགས་རྗེ་བྱིན་རླབས་ཐམས་ཅད་སྐུ་དང་ཐིག་ལེའི་རྣམ་པར་ཆར་ལྟར་བབས་པས་ཐུགས་སྲོག་སྔགས་ཕྲེང་དང་བཅས་པར་བསྟིམས་པས་བཀྲག་མདངས་གཟི་བརྗིད་རྒྱས་ཏེ། ཡབ་ཡུམ་བདེ་སྦྱོར་མཛད་པས། ཐུགས་རྗེ་རང་འོད་ཀྱི་རྟེན་འབྲེལ་ཐོགས་མེད་མངོན་པར་གཡོ་ནུས་པས། དྭངས་བཅུད་དཀར་དམར་གྱི་རྣམ་པར་འཁྱིལ་བ་རྡོ་རྗེ་ལུས་ཀྱི་རྫུ་འཕྲུལ་ནུས་སྟོབས་ཐམས་ཅད་ཅིག་ཅར་དུ་ཤུགས་ཀྱིས་རྫོགས་ཏེ།
ནད་གདོན་སྡིག་སྒྲིབ་མ་ལུས་པ་འུབ་ཀྱིས་སྦྱངས། སྣང་སྟོང་འོད་གསལ་སྒྱུ་འཕྲུལ་དྲྭ་བའི་ལྷ་སྐུའི་གསལ་སྣང་འབར་ཞིང༌། སླར་འོད་ཟེར་མར་འཕྲོས་རིགས་དྲུག་གི་སྡུག་བསྔལ་བག་ཆགས་དང་བཅས་པ་སྦྱངས་ཏེ། འཇིག་རྟེན་གྱི་ཁམས་དངོས་དང་དངོས་མེད་ཀྱི་ཡིད་དཔྱོད་ཐམས་ཅད་འོད་གསལ་གྱི་རང་མདངས་ལྷུན་གྲུབ་ཐུགས་རྗེའི་རོལ་པར་ཕྱམ་བདལ་བས། ཨོཾ་གུ་རུ་པདྨ་ཀཱ་ར་ཌཱཀྐི་ཧ་རི་ནི་ས་སིདྡྷི་ཧཱུྃ་ཛ་ཛཿ ཞེས་རྡོ་རྗེ་གསུམ་གྱི་ངང་ནས་བདུན་གཉིས་བར་རྩེ་གཅིག་ཏུ་བཟླས། རྩ་སྔགས་འདི་ཉིད་བསྙེན་སྒྲུབ་ལས་སྦྱོར་དང་བཅས་པ་ཆིག་རྫོགས་ཀྱི་དགོངས་དོན་ཡིན་གྱི། སླར་ཡང་གཙོ་བོའི་ཐུགས་རྗེས་འོད་ཟེར་གྱིས་འཁོར་ཚོགས་ཌཱཀྐྀ་སྡེ་བཞིའི་ཐུགས་རྒྱུད་བསྐུལ་ཏེ། ཞལ་ནས་ཧ་རི་ནི་སའི་དབྱངས་དང་དགྱེས་པའི་གར་སྟབས་དང་བཅས་ཏེ། སྟོང་གསུམ་རབ་འབྱམས་ཀྱི་ཞིང་ཁམས་ཐམས་ཅད་འགུལ་ཤིག་ཏུ་ཁྱམ་ཁྱོམ།
ལྷུན་གྲུབ་འོད་ལྔའི་ཞིང་ཁམས་སུ་མནན་ན་ནེམ་ཞིང་བཏེགས་ན་སྤར་བ་ཐོད་རྒལ་གྱི་ཟེར་ཕྲེང་འཇའ་འོད་ཐིག་ལེ་ཡོམ་ཡོམ། མཆོག་གསུམ་རིག་འཛིན་མཁའ་འགྲོ་ཐམས་ཅད་ཉི་ཟླ་འབུམ་གྱི་གཟི་བྱིན་དུ་འཁྲུགས་ཏེ། དགྱེས་པའི་འཛུམ་མདངས་ཤིག་ཤིག་ཏུ་གཡོ་བའི་ངང་ནས་སྣང་སྲིད་ཐམས་ཅད་ཀ་ནས་དག་པའི་ཟང་ཐལ་འཁོར་འདས་རིས་མེད་ཉག་གཅིག་བྲི་གང་འཕོ་འགྱུར་མེད་པར་འོད་མི་འགྱུར་བའི་ཐུགས་ཀློང་ཆེན་པོར་ཡེ་གྲོལ་མཆིས་པར་ཡོངས་གྲོལ་དུ་གནས་པར་མོས་པས། གོང་གི་རྩ་སྔགས་བདུན་གཅིག་ཏུ་སྦྱར་ཏེ་བཟླའོ། དེ་ལྟར་བདུན་གསུམ་ལྷ་ཞལ་མཇལ་བའི་གདེང་ཚད་གྲུབ་ནས་སླར་ལས་སྦྱོར་ལ་འཇུག་པ་ནི། སྔོན་འགྲོ་ཞི་བའི་སྔགས་བསྙེན་པའི་དུས་སུ་ལྟར། རིག་འཛིན་ཧེ་རུ་ཀའི་ཐུགས་ཀར་རང་འདྲའི་ཡེ་ཤེས་སེམས་དཔའ་དཀར་གསལ་ཤེལ་སྒོང་ལྟ་བུ་གཡས་རྡོ་རྗེ་དང་གཡོན་ཐོད་པ་འཛིན་པ་སྐུ་སྨད་དར་དཀར་གྱི་ཤམ་ཐབས་སོགས་རིན་པོ་ཆེའི་རྒྱན་གྱིས་བརྒྱན་པ་ཐུགས་སྲོག་སྔགས་ཕྲེང་དཀར་པོ་ལས་འོད་ཟེར་འཕྲོས་སྐྱེ་བ་ནས་ཚེ་རབས་ཐམས་ཅད་དུ་བསགས་པའི་ཨ་འཐས་ལས་ངན་བག་ཆགས་ཐམས་ཅད་གཞོབ་ཏུ་བྱས་པའི་རྟེན་འབྲེལ་གྱིས། ཉོན་མོངས་ཀྱིས་འཆིང་བའི་རྩ་མདུད་ཕྲ་རགས་དང་བཅས་པ་ཁྲོལ་བས། ལས་ཀྱི་རླུང་དག་འཁྲུལ་པ་ཟད། རྟེན་འབྲེལ་ཐམས་ཅད་ཕྱོགས་མེད་དུ་འཆར།
ཁམས་གསུམ་རིགས་དྲུག་གི་ངན་གོམས་དུག་ལྔའི་རང་མདངས་ཀྱི་བག་རྡུལ་ཆ་ཙམ་མེད་པར་ཀ་ནས་དག་ཅིང་འཁོར་འདས་ཆོས་སྐུ་ཐིག་ལེ་ཉག་གཅིག་ཏུ་སྟོང་པར་དམིགས་ལ། ཨོཾ་གུ་རུ་པདྨ་ཀཱ་ར་སོགས་རྩ་སྔགས་མཐར་ཨོཾ་ཤཱནྟིཾ་ཀུ་རུ་ཡེ་སྭཱ་ཧཱ༔ ཞེས་བཟླའོ། ཉིན་ཕྱེད་རྒྱས་པའི་དུས། སྐད་ཅིག་གིས་སྐུ་མདོག་སེར་པོ་གནོད་སྦྱིན་སྒེག་པའི་ཚུལ་འཆང་བ་གཡས་རིན་ཆེན་དང་གཡོན་ནེའུ་ལེ་འཛིན་པ། སྐུ་སྨད་ལ་དར་དམར་ཤམ་ཐབས་སོགས་རིན་པོ་ཆེ་སྣ་ཚོགས་ཀྱིས་བརྒྱན་པ་ལས། ཞི་རྒྱས་དབང་དྲག་སོགས་ཀྱི་ཐུགས་སྲོག་སྔགས་ཕྲེང་རང་མདོག་དང་མཚུངས་པ་ལས་འོད་ཟེར་འཕྲོ་བ་ཡིན་པས་འགྲེས་མཆན་བུའོ། འོད་ཟེར་ཚྭ་རྔམ་ཅིག་ཅར་དུ་འཕྲོས་པས་ཕྱི་སྣོད་འབྱུང་ལྔའི་ཁམས་ཀྱི་དུག་རྣམས་གཞིལ། དྭངས་མ་བཅུད་དུ་འཁྱིལ་བ་དངོས་པོའི་ལེགས་ཚོགས་ཐམས་ཅད་འུབ་ཀྱིས་བསྡུས་པས། གཙོ་འཁོར་ཐམས་ཅད་བདེ་ཆེན་ཟག་མེད་ཀྱི་ཉམས་རྒྱས་ཏེ།
ཟུང་འཇུག་ཏུ་སྦྱོར་བས་སྣང་སྲིད་འབྱུང་བའི་རང་སྒྲ་ཐམས་ཅད་ཨ་ཧཾ་དུ་བསྒྲགས། ཁྱད་པར་ལྷ་ཀླུ་མི་དང་མི་མིན་དྲང་སྲོང་རིག་འཛིན་ཉི་ཟླ་ལ་སོགས་ཚེ་དཔལ་འབྱོར་མངའ་ཐང་སྙན་གྲགས་སོགས་འདོད་རྒུ་ཟག་མེད་ཀྱི་ཕྱྭ་གཡང་ཐམས་ཅད་ཡེ་ཤེས་འོད་ལྔའི་རྣམ་པ་ཆར་ལྟར་བབས་ཏེ། འཆི་མེད་རྡོ་རྗེའི་རོལ་པ་ཆེན་པོར་འབྱམས་ཀླས་པའི་ངང་ནས། ཨོཾ་གུ་རུ་པདྨ་སོགས། མཐར། ཨོཾ་པུཥྚིཾ་ཀུ་རུ་ཡེ་སྭཱ་ཧཱ༔ ཞེས་བཟླའོ། དགོང་མོ་དབང་གི་དུས་སུ། སྐུ་མདོག་དམར་པོ་ཁྲོ་ཆགས་ཀྱི་ཚུལ་འཆང་བ། གཡས་ལྕགས་ཀྱུ་དང་གཡོན་ཞགས་པ་འཛིན་ཞིང་དར་དང་རིན་པོ་ཆེའྀ་རྒྱན་སྣ་ཚོགས་བཀླུབས་ཤིང་ཆོས་ཉིད་ཀྱི་སྒྲ་འབྲུག་སྟོང་ལྡིར་བ་ཙམ་གྱིས།
ཁམས་གསུམ་སྲིད་གསུམ་མདོར་ན་འཁོར་འདས་ཀྱི་ཕྱག་རྒྱ་ཐམས་ཅད་དབང་དུ་བསྡུས་ནུས་པའི་དཔའ་ཟིལ་ཅན་དུ་བསྐྱེད། སླར་འོད་ཟེར་དམར་པོ་སྦུབས་མཆུའི་རྣམ་པ་ཅན་ཚྭ་བའི་དབལ་ངར་དང་ལྡན་པར་འཕྲོས་པ་ཙམ་གྱིས། ཕྱོགས་བཅུའི་ཞིང་ཁམས་ཇི་སྙེད་དང་དབྱེར་མེད་པར། སྣང་བ་ཐམས་ཅད་བདེར་གཤེགས་ཞི་ཁྲོ་ལོངས་སྐུའི་སྒྱུ་འཕྲུལ་མངོན་པར་རོལ་པ་དང༌། རྟོག་མེད་ཀྱི་ངང་མདངས་ཆེན་པོས་མ་རིག་པ་ཐམས་ཅད་བཅོམ་སྟེ་ཕ་རོལ་གྱི་ཚེ་བསོད་མངའ་ཐང་འབྱོར་པ་སོགས། ཟག་མེད་ཀྱི་བཅུད་དང་སྲིད་ཞི་འཁོར་འདས་ཀྱི་ཆེ་བཙན་ཐམས་ཅད་ཀྱི་སྲོག་གིས་འོད་ཟེར་སྦུབས་མཆུས་འུབ་ཀྱིས་བསྡུས་ནས། ཐུགས་སྲོག་གི་ཞབས་སུ་བསྟིམས་ཤིང༌། ནམ་ཡང་མི་ཤིགས་པ་ཆོས་ཉིད་སྟོང་པས་རྒྱས་ཐེབས་པ་སྟེ། སྣང་སྲིད་ཐམས་ཅད་དམར་ལྟེམས་ལྟེམས། འཇའ་འོད་ཀྱི་ལི་ལིའི་ངང་ནས།
ཨོཾ་གུ་རུ་པདྨ་སོགས? ནས། ཨོཾ་ཝཱ་ཤཾ་ཀུ་རུ་ཡེ་སྭཱ་ཧཱ༔ ཞེས་བཟླའོ། སྲོད་དྲག་པོའི་མཐར། སྐད་ཅིག་གིས་སྐུ་མདོག་ལྗང་འོད་གཡས་གནམ་ལྕགས་ཀྱི་རྡོ་རྗེ་གདེང་སྟབས་དང་གཡོན་ཕུར་པ་གཟེར་སྟབས་སུ་འཆང་ཞིང༌། དོར་སྟབས་ཀྱིས་བཞེངས་པ། སྐུ་ལ་བེར་དང་ཤམ་ཐབས་སོགས་དུར་ཁྲོད་ཆས་ཀྱིས་བརྗིད་པ། ཁྲོ་ཞིང་གཏུམ་པའི་གར་གྱིས་སྲིད་གསུམ་འདར་ཞིང་སྔངས་ནུས་པ་ཞིག་ལས་འོད་ཟེར་ལྗང་ཞིང་རྩུབ་པ། ལྕི་ཞིང་འཐས་པ་ཀ་གདུང་ཙམ་འཕྲོས་པས་སྲིད་པ་གསུམ་གྱི་དྲེགས་བྱེད་བདུད་ཚོགས་ལོག་འདྲེན་དྲག་པོ་རྣམས་དང༌། ཁྱད་པར་དམ་སྲི་རྒྱལ་བསེན་ཐམས་ཅད་འོད་ཟེར་ཚ་བར་མི་བཟོད་པས་སྙིང་ཁྲག་ལྷུད་ཀྱིས་ཕྱུང་ཞིང༌།
སྟོབས་དང་ནུས་པ་ཐམས་ཅད་ཉམས་ཏེ། ཅི་དགོས་པའི་བཀའ་དང་དམ་ལ་གནས་ཏེ། ཉེ་བར་འཚེ་བའི་ཞིང་བཅུའི་དགྲ་བགེགས་རྣམས་ལ་ཐོགས་རྡུགས་མེད་པར་མངོན་སྤྱོད་དྲག་པོའི་ཚུལ་གྱིས་བསྒྲལ་ཞིང༌། མིང་ཤུལ་ཙམ་ཡང་ལྷག་མེད་དུ་རོལ་པའི་དམ་ཚིག་ནོས་པར་བསམས་པའི་ངང་ནས། ཨོཾ་གུ་རུ་པདྨ་ཀཱ་ར་སོགས་ནས? ཧཱུྃ་མཱ་ར་ཡ་ཕཊ྄ཿ གོང་གི་ཞི་རྒྱས་དབང་དྲག་སོ་སོར་ཡབ་རྣམས་གསལ་ངར་ཐོན་པས་ཡུམ་རྣམས་རང་འདྲ་བདེ་བས་འཁྱུད་པའམ་རྩལ་དང་འཁོར་རྣམས་ཀྱང་ཐ་དད་ཀྱི་གསལ་བརྟན་ཐུབ་པ་དང༌། དེ་བཞིན་མོས་སྒོམ་བརྟན་པོའི་ང་རྒྱལ་གཡོ་མེད་དུ་བཟུང་བར་བྱའོ། བསྙེན་པའི་རྟགས་ཀྱང་རབ་དངོས། འབྲིང་ཉམས། ཐ་མ་རྨི་ལམ་ཚུན།
གཞུང་ལས་ཇི་ལྟར་གསུངས་པ་བཞིན། གང་ཟག་སྔོན་གྱི་ལས་དབང་འཕྲོ་མཐའ་ཅན་སོགས་དབང་པོའི་སྒོ་དང་མཚམས་སྦྱོར་གྱིས། ལྷ་ཡི་ཞལ་མཐོང་ལུང་བསྟན་སོགས་གྲུབ་པའི་རྟགས་ཐོན་པ་ཤ་སྟག་བྱུང་བ་ཡིན་ཞིང༌། ཅིའི་ཕྱིར་ཌཱཀྐི་ཟབ་གནད་ཞལ་རླངས་དྲོད་མ་ཡལ་བའི་དགོངས་པ་ཚད་དུ་ཕྱིན་པའི་རྐྱེན་གྱིས་ལགས་ན། ད་ལྟའི་ལུས་རྩའི་འཆིང་རྒྱ་གྲོལ་ནས་ལྷག་མེད་དུ་མཁའ་ལ་སྤྱོད་པའི་གྲོང་ཁྱེར་ཆེན་པོར་གདོད་མའི་རྒྱལ་སར་དབུགས་དབྱུང་བར་འགྱུར་རོ། དེ་ལྟ་བུའི་སྒྲུབ་པ་གྲོལ་ནས་དགའ་སྟོན་ཚོགས་མཆོད་དངོས་གྲུབ་བླང་བའི་རིམ་པ་རྣམས་ཀྱང་རྗེས་ཀྱི་ཆོ་ག་སྤྱི་ལྟར་རོ། ཞེས་རིག་འཛིན་ཧེ་རུ་ཀའི་བསྙེན་པའི་ཡི་གེ་ཐུགས་མཆོག་རྡོ་རྗེའི་ཞལ་ལུང་ཞེས་པ་འདི་ནི། དམ་པ་གང་ལ་མི་ཕྱེད་པའི་དད་གདུང་ཅན་སྐལ་ལྡན་གྱི་སྐྱེས་བུ་མང་པོའི་གསུང་གིས་བསྐུལ་འདེབས་གནང་བར་བརྟེན། སྒྲུབ་པའི་སྔོན་རྗེས་གོ་རིམ་རྣམས། རང་ཉིད་སྤྲོས་པ་དང་མཚམས་སྦྱོར་ནི།
སྒྲུབ་ཁོག་གཞན་དུ་བྱས་ཏེ། དངོས་གཞིའི་དམིགས་རྐང་ཧྲག་བསྡུས་ཙམ་བཀོད་པ་འདི་ནི། གཏད་མེད་དུ་སྤྱོད་པ་ཀོང་སྨྱོན་ཀརྨ་བི་དྷོ་དྷཱ་རས་དབེན་གནས་མཆོད་རྟེན་རྣམ་རྒྱལ་གྱི་དུས་མཆོད་ཆེན་པོར་བགྱིས་པ་མཆོག་ཏུ་དགེ་བར་གྱུར་ཅིག། །། སརྦ་མངྒ་ལཾ། དགེ་ལེགས་འཕེལ།། །། རིག་འཛིན་པདྨའི་ལས་མཐའ་ལས། དབང་ཆེན་ཚེ་ཡི་ལས་བྱང་རྡོ་རྗེའི་སྙིང་པོ་བཞུགས་སོ། རབ་འབྱམས་རྒྱལ་ཀུན་ཐུགས་རྗེས་འོ་མཚོ་ལས། ། འཆི་མེད་རྡོ་རྗེའི་སྐུར་བཞེངས་པདྨ་འབྱུང༌། ། གང་གི་གསང་གསུམ་རྡོ་རྗེའི་སྒྱུ་འཕྲུལ་དུ། །
མཉམ་རོལ་ཚེ་སྒྲུབ་རྡོ་རྗེའི་སྙིང་པོ་བསྟན། དེ་ཡང་གཞུང་གི་དགོངས་དོན་བདག་བསྐྱེད་དྲག་པོའི་བསྙེན་སྒྲུབ་སྔོན་དུ་སོང་ནས༔ མདུན་བསྐྱེད་ཚེ་ཡི་སྒྲུབ་པ་དང༌། རྒྱུན་ཁྱེར་དབྱིངས་མི་ཤིགས་དྲག་པོ་རྩལ་གྱི་ཐུགས་མཆོག་ཟབ་མོ་དཔལ་ཚེ་ཡི་དཀྱིལ་འཁོར་དུ་གསལ་བར་བྱས་ཀྱང༌། འདི་དྲག་སྒྲུབ་དང་མ་འབྲེལ་བར་ཚེ་སྒྲུབ་རྐྱང་དུ་བྱེད་པ། ལས་བྱང་གི་དགོངས་དོན་ཇི་བཞིན་ལ། སྔོན་འགྲོ་རྗེས་ཀྱི་མཚམས་སྦྱར་ཏེ། གཏན་ལ་ཕབ་པ་ལ་གསུམ། སྔོན་འགྲོ་བཅའ་གཞི་དང་ཆོ་གའི་སྦྱོར་བ། དངོས་ལ་བསྒྲུབ་གཞི་བསྒྲུབ་དོན་སྒྲུབ་ཐབས།
རྗེས་ཁ་སྐོང་མཐའ་བསྡུ་བའོ། དང་པོ་བཅའ་གཞི་ནི་ལས་བྱང་དང༌། ཟབ་དོན་གནད་ཀྱི་སྒྲོན་མེ་བཞིན་མ་ནོར་བར་བཀོད། གཉིས་པ་ཆོ་གའི་སྔོན་འགྲོ་བཞི་ལས། དང་པོ་གསོལ་འདེབས། ༈ འཆི་མེད་ཡང་གསང་བཅུད་དྲིལ་གྱི་བརྒྱུད་པའི་གསོལ་འདེབས་འཇའ་འོད་སྤྲིན་གྱི་ཕུང་པོ་ཞེས་བྱ་བ་བཞུགས་སོ། ཨོཾ་ཨཱཿཧཱུྃ༔ ཆོས་དབྱིངས་སྤྲོས་བྲལ་བདེ་ཆེན་དབང་གི་ཞིང༌། ། འཆི་མེད་མགོན་པོ་སྣང་མཐའ་ཚེ་ཡི་ལྷར། ། གསོལ་བ་འདེབས་སོ་ཨཱ་ཡུར་སིདྡྷི་ཧྲཱི། །
བྱིན་གྱིས་རློབས་ཤིག་ཛྙཱ་ན་བཛྲ་ཧོ། ། ལྔ་ལྡན་འོད་ལྔ་དག་པའི་ཞིང་ཁམས་ནས། ། ལོངས་སྤྱོད་རྫོགས་སྐུ་ཚེ་ལྷ་རིགས་ལྔ་ལ། ། གསོལ་བ་འདེབས་སོ་ཨཱ་ཡུར་སིདྡྷི་ཧྲཱི། ། བྱིན་གྱིས་རློབས་ཤིག་ཛྙཱ་ན་བཛྲ་ཧོ། ། སྤྲུལ་སྐུའི་སྒྲུབ་གནས་བྲག་དམར་གཡའ་མ་ལུང༌། ། འཆི་མེད་སྤྲུལ་སྐུ་པད་འབྱུང་ཡབ་ཡུམ་ལ། ། གསོལ་བ་འདེབས་སོ་ཨཱ་ཡུར་སིདྡྷི་ཧྲཱི། ། བྱིན་གྱིས་རློབས་ཤིག་ཛྙཱ་ན་བཛྲ་ཧོ། ། བསམ་ཡས་ཆོས་འཁོར་གླིང་གི་ཡང་དབེན་ནས། །
བཀའ་བབ་ཡེ་ཤེས་རྗེ་འབངས་གྲོགས་ལྔ་ལ། ། གསོལ་བ་འདེབས་སོ་ཨཱ་ཡུར་སིདྡྷི་ཧྲཱི། ། བྱིན་གྱིས་རློབས་ཤིག་ཛྙཱ་ན་བཛྲ་ཧོ། ། ཟབ་རྒྱས་ཆོས་ཀྱི་འཁོར་ལོས་དབང་བསྒྱུར་བ། ། གར་དབང་རིག་འཛིན་གནམ་ལྕགས་རྡོ་རྗེ་ལ། ། གསོལ་བ་འདེབས་སོ་ཨཱ་ཡུར་སིདྡྷི་ཧྲཱི། ། བྱིན་གྱིས་རློབས་ཤིག་ཛྙཱ་ན་བཛྲ་ཧོ། ། འགྲོ་བ་གང་འདུལ་སྤྲུལ་པའི་ཕོ་བྲང་ནས། ། དབང་ལུང་མན་ངག་བརྒྱུད་པའི་བླ་མ་ལ། ། གསོལ་བ་འདེབས་སོ་ཨཱ་ཡུར་སིདྡྷི་ཧྲཱི། །
བྱིན་གྱིས་རློབས་ཤིག་ཛྙཱ་ན་བཛྲ་ཧོ། ། དམ་ཚིག་མི་ཤིགས་གསང་བའི་གཉེར་གཏད་པ། ། བཀའ་དང་གཏེར་སྲུང་དམ་ཅན་རྒྱ་མཚོ་ལ། ། གསོལ་བ་འདེབས་སོ་ཚེ་ཡི་བར་ཆད་སོལ། ། སྐྱབས་ཡུལ་གསོལ་བཏབ་བྱིན་རླབས་རང་ལ་བསྡུས། ། བྷྲཱུྃ་ཡིག་ཡབ་དང་ཡུམ་གྱི་མཁའ་ཀློང་དཀྱིལ། ། ཚེ་བརྟན་མི་འགྱུར་སྙིང་པོའི་གྭའུ་བརྟན། ། ཚེ་དཔལ་སྟོབས་བསྐྱེད་འབྱུང་ལྔ་སོར་ཆུད་ནས། ། འཆི་མེད་པད་འབྱུང་གོ་འཕང་ཨེ་མ་ཧོ། ཞེས་ཚེ་སྒྲུབ་འཆི་མེད་བཅུད་དྲིལ་གྱི་གསོལ་འདེབས་འཇའ་འོད་སྤྲིན་གྱི་ཕུང་པོ་འདི་ཡང༌།
བླ་མ་པདྨ་རྒྱལ་མཚན་མིང་གིས་བསྐུལ་ངོར། ཁྲོམ་གཟིགས་གནམ་ལྕགས་རྡོ་རྗེའི་ཐུགས་སྲས་འགྲོ་འདུལ་བདེ་བའི་རྡོ་རྗེའི་མིང་གིས་ཉུང་བསྡུས་སུ་སྤེལ་བའོ། སྐྱབས་སེམས་ཡན་ལག་བདུན་པ་ནི༔ ཧྲཱིཿ བླ་མ་ཚེ་དཔག་མེད་པ་དང་༔ ཚེ་དབང་རིག་པ་འཛིན་རྣམས་ལ༔ སྒོ་གསུམ་གུས་པས་སྐྱབས་སུ་མཆི༔ འགྲོ་བ་སེམས་ཅན་ཀུན་དོན་དུ༔ འཆི་མེད་ཚེ་ལ་དབང་བ་ཡི༔ རིག་འཛིན་ཐོབ་པར་སེམས་བསྐྱེད་དོ༔
མི་འགྱུར་རྟག་པ་རྡོ་རྗེའི་སྐུ༔ ཚེ་བདག་རྣམས་ལ་ཕྱག་འཚལ་ལོ༔ འཇིག་རྟེན་དང་ནི་འདས་པ་ཡི༔ བཅུད་རྣམས་མ་ལུས་མཆོད་པ་འབུལ༔ སྲོག་གཅོད་ལ་སོགས་མི་དགེའི་ལས༔ ཉམས་ཆག་སྡིག་སྒྲིབ་མཐོལ་ལོ་བཤགས༔ འཆི་མེད་རིག་འཛིན་འགྲུབ་ལ་སོགས༔ ཚོགས་གཉིས་རྣམས་ལ་ཡི་རང་ངོ༔ བདག་སོགས་སེམས་ཅན་ཐམས་ཅད་ཀྱི༔ ཚེ་ཡི་བར་ཆད་སེལ་བར་བསྐུལ༔
ཇི་སྲིད་འཁོར་བ་མ་སྟོངས་བར༔ མྱ་ངན་མི་འདའ་བཞུགས་གསོལ་འདེབས༔ འགྲོ་རྣམས་ཚོགས་གཉིས་ཡོངས་རྫོགས་ཤིང༔ ཐམས་ཅད་སངས་རྒྱས་ཐོབ་པར་ཤོག༔ ལན་གསུམ། གཉིས་པ་བགེགས་བསྐྲད་པ་ནི། ཧཱུྃ༔ བདག་ཉིད་ཁྲོ་རྒྱལ་དབང་གི་སྐུ༔ ལོག་འདྲེན་བར་གཅོད་ཚེ་བདུད་རྣམས༔ མཆོད་སྦྱིན་ཁྱེར་ལ་གཞན་དུ་དེངས༔
དཔལ་ཆེན་བཀའ་ལས་འདའ་མ་བྱེད༔ ཨོཾ་བཛྲ་ཀྲོ་ཏ་གནོད་བྱེད་ཨུ་ཙ་ཏ་ཡ་ཕཊ྄ཿ གསུམ་པ་མཚམས་གཅོད་པ་ནི། ཧཱུྃ༔ སྟེང་འོག་ཕྱོགས་མཚམས་ཁྲོ་བོའི་གུར༔ བསྐལ་པའི་མེ་འབར་འོད་ཕུང་འཁྲིགས༔ ཡེ་ཤེས་ལྔ་ལྡན་ཟེར་ཐག་འཚེར༔ མི་ཤིགས་རྡོ་རྗེའི་གུར་ཁང་གྱུར༔ ཨོཾ་བཛྲ་ཛྭ་ལ་ཛྙཱ་ན་ཙཀྲ་བྷྲཱུྃ༔ བཞི་པ་མཆོད་རྫས་བྱིན་གྱིས་བརླབ་པ་ནི།
ཧཱུྃ༔ སྟོང་གསུམ་སྣོད་ཡངས་བྷནྡྷའི་ནང༔ ཤ་ལྔ་འབྲུ་བཅུད་ཨ་མྲྀ་ཏ༔ བུམ་ནང་ཚེ་བཅུད་རྡོ་རྗེའི་སྲིད༔ ཀུན་བཟང་མཆོད་རྫས་བདུད་རྩིར་གྱུར༔ ཨོཾ་སརྦ་པཉྩ་ཨ་མྲྀ་ཏ་རཀྟ་བྷ་ལིཾ་ཏ་ཨ་ཡུ་ཥེ་པུཎྱཻ་ཧྲཱིཿཋཿ ཨོཾ་བཛྲ་ཨརྒྷཾ? སོགས་ ཤབྡ་ཨཱཿཧཱུྃ༔ ལྔ་པ་བྱིན་འབེབས་ནི། ཧཱུྃ༔ བླ་མ་ཡི་དམ་ཌཱཀྐི་ཆོས་སྐྱོང་རྣམས༔
མི་མངོན་དག་པ་མཁའ་སྤྱོད་ཀློང་ནས་བཞེངས༔ སྒྲུབ་རྫས་དཀྱིལ་འཁོར་འདི་ལ་བྱིན་ཆེན་ཕོབ༔ དབང་བཞི་མཆོག་ཐུན་སྩོལ་བར་མཛད་དུ་གསོལ༔ ཨོཾ་མ་ཧཱ་གུ་རུ་ཌཱཀྐི་ཛྙཱ་ན་ས་མ་ཡ་ཕཻཾ་ཕཻཾ་ཛ་ཛཿ དྲུག་པ་བརྡ་སྒོ་ནི། ཧཱུྃ༔ མ་རིག་སྲིད་པའི་འཁྲུལ་མུན་སྒྲིབ་པའི་མཁར༔ ང་བདག་འཁོར་བར་ལྟུང་བའི་སྒོ་བཅད་ནས༔ རང་རིག་ཆོས་སྐུའི་ཕོ་བྲང་དག་པའི་ཀློང་༔ ཀུན་ནས་ཡེ་གྲོལ་ཆེན་པོའི་བརྡ་སྒོ་དབྱེ༔
བྷྲཱུྃ་ཛྙཱ་ན་སཾ་སྐྲྀ་ཏ་པྲ་བེ་ཤ་ཡ་ཕཊ྄ཿ བདུན་པ་བརྡ་ཕྱག་འཚལ་བ་ནི། ཧཱུྃ༔ སྔོན་ཚེ་རྒྱལ་བའི་ཐུགས་དང་རང་སེམས་གཅིག༔ བར་དུ་གཉིས་འཛིན་འཁྲུལ་པའི་ཉོན་མོངས་ཤར༔ ཐ་མ་ཨ་འཐས་གོལ་བའི་བག་ཆགས་ཚོགས༔ རང་ཤར་ཡེ་གྲོལ་དཀྱིལ་འཁོར་ལྷ་ལ་བཤགས༔ བཛྲ་ས་མ་ཡ་ཤུདྡྷེ་ཨཱཿ
བརྒྱད་པ་དམ་བཅའ་བ་ནི། ཧཱུྃ༔
དེང་འདིར་འཆི་མེད་ཚེ་ཡི་དལ་བཟུང་ནས༔ སྒོ་གསུམ་ཡལ་བར་མི་དོར་སྲོག་ལྟར་བསྒྲུབ༔ དམ་ཚིག་དཀྱིལ་འཁོར་གསང་བའི་གཞུང་བསྲངས་ནས༔ རྟེན་འབྲེལ་བསྐྱེད་རྫོགས་ཟབ་མོ་མིག་ལྟར་བརྩེ༔ ཨོཾ་ཛྙཱ་ན་ཙཀྲ་ཧེ་རུ་ཀ་ཨ་ཡུ་ཥེ་ས་མ་ཡ་ནན༔ དེ་ནས་དངོས་གཞི་ལ་དང་པོ་ཏིང་འཛིན་རྣམ་གསུམ་ནི། ཧཱུྃ༔ ཀུན་གཞི་མི་དམིགས་རིག་པའི་མཁའ༔ རྒྱུ་འབྱུང་ཐུགས་རྗེའི་ཟེར་མ་ཤར༔ སྲོག་རྟེན་སྤྲུལ་པའི་ཡི་གེ་ཧྲཱི༔
རང་བྱུང་འོད་ལྔའི་ཕོ་བྲང་ཤར༔ ཨོཾ་ཨེ་ཡྃ་རྃ་ཁྃ་སུྃ་ཀེཾ་བྷྲཱུྃ༔ ཨོཾ་བཛྲ་ཧྲཱིཿབྷྲཱུྃ༔ ཨ་སྥ་ར་ཧཱུྃ༔ ཨ་ཙཀྲ་མཎྜ་ལ༔ མ་སཱུརྻ་མཎྜ་ལ༔ པཾ་པདྨ་མཎྜ་ལ༔ ཡཾ་སྥ་ར་ཎ་ཕཊ྄༔ སཾ་ཧ་ར་ཎ་ཧཱུྃ༔ ཨོཾ་བཛྲ་ཨ་བེ་ཤ་ཡ་ཕཊ྄ཿ
དེ་ནས་གཞལ་ཡས་ལྷ་བསྐྱེད་ནས་བཟུང་བར་བྱའོ། གཉིས་པ་དམ་ཚིག་གི་དཀྱིལ་འཁོར་བསྐྱེད་པ་ནི། ཧཱུྃ༔ སྟོང་པའི་ངང་ལས་དབང་ཆེན་ནམ་མཁའི་དབྱིངས༔ རླུང་མེ་ཆུ་ལས་རྡོ་རྗེའི་ས་གཞི་བརྗིད༔ རང་བྱུང་འབྱུང་ལྔ་ཨེ་ཡི་ཕོ་བྲང་ནས༔ གྲུ་བཞི་སྒོ་བཞི་ཕྱི་ནང་འཇའ་ཚོན་གཏིབས༔ མཚན་ཉིད་ཡོངས་རྫོགས་རིན་ཆེན་ཏོག་གིས་སྤྲས༔ དེ་དབུས་ཟླ་གམ་དམར་མོ་སྒོ་གཅིག་པ༔ ལུག་རྒྱུད་ཟེར་ཐག་འཇའ་ཚོན་རང་བཞིན་ཅན༔
པདྨ་ཉི་ཟླ་ཐབས་ཤེས་རྡོ་རྗེའི་ཁྲིར༔ ཧཱུྃ་ཡིག་སྔོན་པོ་ཨིནྡྲ་ནཱི་ལའི་མདོག༔ སྐད་ཅིག་གནས་འགྱུར་བླ་མ་ཐོད་ཕྲེང་རྩལ༔ འཇའ་ལུས་འཆི་མེད་ཚེ་ཡི་རིག་འཛིན་ནི༔ ཆོས་དབྱིངས་མཐིང་ཀ་ཞལ་གཅིག་ཕྱག་གཉིས་པ༔ མཛེས་འཛུམ་ཞལ་ལྡན་རལ་པ་སྤྱི་བོར་བཅིངས༔ རིགས་ལྔས་དབུ་རྒྱན་དར་དམར་ཅོད་པན་འཕུར༔ སྙན་རྒྱན་མགུལ་རྒྱན་ཕྱག་གདུབ་སེ་མོ་དོ༔ ཕྱག་གཡས་རྡོ་རྗེ་གཡོན་པས་ཚེ་བུམ་བསྣམས༔ ལྷ་རྫས་ག་ཤལ་རྒྱན་ལྡན་དར་དཔྱངས་བསྐྱོད༔
མི་ཤིགས་རྡོ་རྗེ་ཕྱེད་པའི་སྐྱིལ་ཀྲུང་བཞུགས༔ གསང་བའི་མཁའ་འགྲོ་དམར་མོ་མདངས་ལྡན་མ༔ ཕྱག་གཡས་མདའ་དར་གཡོན་པས་བྷནྡྷ་བསྣམས༔ དབུ་རྒྱན་ག་ཤལ་དར་དཔྱངས་ཅོད་པན་འཕུར༔ ཕྱེད་སྐྱིལ་མགུལ་འཁྱུད་ཞབས་གཉིས་སྐེད་ལ་འཁྲིལ༔ ཡབ་ཡུམ་ཟུང་འཇུག་བདེ་སྟོང་འཇའ་ལུས་ངང་༔ ཕྱི་རོལ་པདྨ་འདབ་བཞིའི་ལྟེ་བ་རུ༔ རྡོ་རྗེ་རིན་ཆེན་པདྨ་ལས་ཀྱི་བདག༔ སྐུ་མདོག་དཀར་སེར་དམར་ལྗང་གར་སྟབས་བསྒྱུར༔ གཡས་པས་རང་རྟགས་ཕྱག་མཚན་མདའ་དར་འཛིན༔
གཡོན་པས་ཚེ་བུམ་པདྨའི་ཕྲེང་བ་ཐོགས༔ ཕྱི་རོལ་ཚེ་འཛིན་མགྱོགས་མ་སྤྲིན་ལྟར་གཏིབས༔ རང་བཞིན་མ་བཅོས་སྟོང་པའི་དབྱིངས་ལ་ཤར༔ དེ་ལྟར་གསལ་བའི་གནས་ལྔའི་འོད་ཟེར་གྱིས༔ མཁའ་སྤྱོད་རིག་འཛིན་གནས་ནས་སྤྱན་དྲངས་གྱུར༔ ཨོཾ་བཛྲ་ས་མཱ་ཡ་ཛ་ཛཿ གསུམ་པ་སྤྱན་འདྲེན་པ་ནི། ཧཱུྃ༔ ཆོས་དབྱིངས་སྐྱེ་མེད་རང་བྱུང་ཕོ་བྲང་ནས༔ འཆི་མེད་དབང་པོ་རིག་འཛིན་ཚེ་ཡི་ལྷ༔
ཡབ་ཡུམ་ཚེ་འཛིན་མཁའ་འགྲོ་འབུམ་གྱིས་བསྐོར༔ ལྷུན་གྲུབ་ཚེ་ཡི་དལ་དུ་གཤེགས་སུ་གསོལ༔ ཨོཾ་བཛྲ་ས་མཱ་ཡ་ཛ་ཛཿ བཞི་པ་བཞུགས་སུ་གསོལ་བ་ནི། ཧཱུྃ༔ མི་ཤིགས་རྡོ་རྗེ་འཇིགས་བྲལ་སྲ་བརྟན་ཁྲིར༔ མི་གཡོ་ངང་ཚུལ་དགྱེས་པའི་གདན་སྟེང་དུ༔ དེང་འདིར་འཇའ་ལུས་ཚེ་ཡི་རྒྱུད་བསྐུལ་ཕྱིར༔ བདག་ལ་དགོངས་ཏེ་དགྱེས་ཤིང་བརྟན་པར་བཞུགས༔ ཨོཾ་བཛྲ་ས་མ་ཡ་ཏིཥྛ་ལྷན༔
ལྔ་པ་ཕྱག་འཚལ་བ་ནི། ཧཱུྃ༔ སྐུ་གསུམ་ལྷུན་གྲུབ་འཇའ་ལུས་རྡོ་རྗེའི་བདག༔ འཆི་མེད་རིག་འཛིན་ཚེ་ཡི་ལྷ་ཚོགས་ལ༔ མི་ཕྱེད་འདུན་བློ་རྩེ་གཅིག་དྲག་པོ་ཡིས༔ གསང་འདུས་འཆི་མེད་ཚེ་ཡི་ལྷ་ལ་འདུད༔ ཨོཾ་ན་མོ་པཱུ་རུ་ཤ་ཡ་ཧོཿ དྲུག་པ་མཆོད་པ་འབུལ་བ་ནི། ཧཱུྃ༔ སྣ་ཚོགས་མཛེས་པ་ཕྱི་མཆོད་ལྷ་མོའི་གར༔
ནང་མཆོད་སྨན་རཀ་བྷ་ལིང་རི་ལྟར་སྤུངས༔ གསང་མཆོད་སྦྱོར་སྒྲོལ་བླ་མེད་རྫས་ཀྱི་མཆོག༔ གསང་འདུས་འཆི་མེད་ཚེ་ཡི་ལྷ་ལ་འབུལ༔ ཨོཾ་བཛྲ་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཁ་ཁ་ཁཱ་ཧི་ཁཱ་ཧི༔ བདུན་པ་བསྟོད་པ་ནི། ཧཱུྃ༔ ཆོས་དབྱིངས་རང་བཞིན་ཨིནྡྲ་ནཱི་ལའི་མདོག༔ ཡེ་ཤེས་ལྔ་ལྡན་ཅོད་པན་ཕྱོགས་བཅུར་བསྐྱོད༔ རིགས་ལྔས་དབུ་རྒྱན་སྐུ་ལྔ་ལྷུན་གྱིས་གྲུབ༔
ཞི་འཛུམ་སྤྱན་གཉིས་མཁའ་དབྱིངས་ཕྱོགས་བཅུར་གཟིགས༔ ཕྱག་གཡས་རྡོ་རྗེས་ཚེ་བདུད་བར་ཆད་སྲུང༔ གཡོན་པས་ཚེ་བུམ་སྒྲུབ་ལ་འཆི་མེད་སྩོལ༔

རིན་ཆེན་རྒྱན་ལྡན་འདོད་རྒུ་ཆར་བཞིན་འབེབས༔ ཞབས་གཉིས་ཕྱེད་སྐྱིལ་མི་ཤིགས་རྡོ་རྗེའི་ངང་༔ གསང་བའི་ཡུམ་མཆོག་བདེ་སྟོང་ཟུང་འཇུག་ཉིད༔ ཤེས་རབ་རང་གསལ་དམར་སེར་མདངས་དང་ལྡན༔ ཕྱག་གཡས་མདའ་དར་སྲིད་གསུམ་ཚེ་བཅུད་བསྡུས༔ ཕྱག་གཡོན་བདུད་རྩིས་འཇའ་ལུས་སྲོག་འཛིན་སྒྲུབ༔ དབུ་རྒྱན་ཅོད་པན་རྟོག་མེད་དོན་དང་ལྡན༔ ཞབས་གཉིས་ཡབ་འཁྲིལ་བདེ་སྟོང་ཟུང་འཇུག་ངང་༔ ཡབ་ཡུམ་སྐུ་ལ་མཚན་དཔེའི་རྒྱན་གྱིས་སྤྲས༔ འཆི་མེད་རིག་འཛིན་ཚེ་ཡི་ལྷ་ལ་བསྟོད༔ ཧཱུྃ༔
ཕྱི་རིམ་མགྱོགས་མ་ཚེ་ཡི་ལས་བྱེད་མ༔ དཀར་སེར་དམར་ལྗང་མཉེན་ལྕུག་འཁྲྀལ་ལྡེམ་གར༔ མདའ་དར་ཕྱག་མཚན་ལྷ་ཀླུའི་ཚེ་བཅུད་བསྡུས༔ གཡོན་པའི་ཚེ་བུམ་འཆི་མེད་བདུད་རྩིས་བཀང་༔ དར་ཚོན་སྣ་ཚོགས་ཅོད་པན་དབྱིངས་ལ་བསྐྱོད༔ འཇོ་སྒེག་མཛེས་ལྡན་མཁའ་འགྲོ་རིགས་བཞི་ལ༔ བདེ་སྟོང་དབྱིངས་རིག་མ་བཅོས་ངང་ལ་བསྟོད༔ རྩེ་གཅིག་གདུང་ཤུགས་དྲག་པོས་བསྟོད་པའི་མཐུས༔ འཇའ་ལུས་འཆི་མེད་ཚེ་ཡི་རིག་འཛིན་སྩོལ༔ བརྒྱད་པ་འཛབ་བསྐུལ་ནི།
ཧཱུྃ༔ གསང་འདུས་སྒྲུབ་ཅིང་བསྙེན་པའི་ལྷ༔ རང་བྱུང་རང་རིག་སྐྱེ་འགག་བྲལ༔ རང་སྣང་འཆི་མེད་ཚེ་ཡི་ལྷ༔ ཀུན་འདུས་སྒྲུབ་པའི་དཀྱིལ་འཁོར་རྣམས༔ འཛབ་ཀྱིས་ཐུགས་དམ་གནད་ནས་བསྐུལ༔ རྡོ་རྗེ་སྲིན་པོ་ནམ་ལངས་ཉེ༔ དངོས་གྲུབ་འགུགས་པའི་དུས་ལ་བབ༔ དགུ་པ་ཛཔ྄་བཟླས་པ་ལ་གསུམ་ལས་དང་པོ་བསྙེན་པ་ནི། ཚེ་བདག་ཐུགས་ཀར་ཉི་ཟླ་ཁ་སྦྱོར་དང༔
ཧྲཱིཿཡིག་སྔགས་ཕྲེང་མཐྀང་གསལ་སྒྲ་བཅས་འཁོར༔ བདེ་སྟོང་ཉམས་འབར་འོད་ཟེར་ཕྱོགས་བཅུར་འཕྲོས༔ མགྱོགས་མ་འབུམ་སྡེ་བསྐུལ་ཞིང་སྟོང་གསུམ་ཁྱབ༔ བདེ་གཤེགས་བྱིན་རླབས་ཚེ་ལ་དབང་བའི་མཐུས༔ ལྷ་ཀླུ་མི་དང་འབྱུང་ལྔའི་དྭངས་བཅུད་བཅས༔ ཡེ་ཤེས་ལྔ་ལྡན་འོད་མདངས་འཚེར་བ་སྡུས༔ བཻཌཱུར་སྔོན་པོའི་རི་རབ་ཁོང་སེང་ནས༔ ཉི་ཟླ་བྱེ་བའི་འོད་འབར་ལྟར་མི་བཟོད༔ ཁྱེད་ཤེས་གདུང་ཤུགས་དྲག་པོའི་གསོལ་བཏབ་པས༔ ཚེ་བཅུད་དྭངས་མ་ཡེ་ཤེས་བདུད་རྩིའི་རྒྱུན༔
ལྔ་ལྡན་བར་མ་ཆད་པ་བདག་ཉིད་ཀྱི༔ ཐུགས་སྲོག་ལ་ཐིམ་བླ་ཚེ་རང་བཞིན་ཁུག༔ སྲོག་ཚེ་ཉམས་པ་གསོས་ལ་བཀྲགས་མདངས་གསལ༔ ལུས་ཀྱི་ནང་ཁཻངས་སྣང་སྲིད་འོད་ཕུང་གཏིབས༔ བ་སྤུའི་བུ་གར་རྡོ་རྗེ་མེ་རིས་གཏམས༔ འཆི་མེད་རྡོ་རྗེའི་སྐུ་མཆོག་འགྲུབ་པར་ དམིགས༔ ཨོཾ་པདྨ་ཧྲཱི་དྷ་ཨཱ་ཡུརྫྙཱ་ན་ཧ་རི་ནི་ས་སིདྡྷི་ཧཱུྃ་ཛ་ཛཿ ཞེས་ཚེ་བསྙེན་བྱེ་བའམ་ནི་བདུན་འབུམ་བཟླས། གཉིས་པ་སྒྲུབ་པར་འཕྲོ་འདུ་གོང་ལྟར་ལ། ཚེ་ལྷ་ཡབ་ཡུམ་སྦྱོར་མཚམས་བདུད་རྩིའི་རྒྱུན༔
བབས་པས་ལྷན་ཅིག་ཕྱོགས་བཅུའི་རྒྱལ་བ་རྣམས༔ ཚེ་ལྷའི་ངོ་བོ་དབྱིངས་ཀྱི་གར་ཁྱབ་འཁྲིགས༔ ཀུན་གྱི་མཁའ་ནས་ཡེ་ཤེས་བདེ་རྒྱུན་བབས༔ ཉི་ཟླའི་ཟེར་འཕྲོ་རོ་བཅུད་ཕུན་ཚོགས་པས༔ འཆི་བདག་བདུད་གཞོམ་མི་ཤིགས་རྡོ་རྗེའི་ཚེ༔ སྐད་ཅིག་ནུས་ལྡན་རྫས་མཆོག་བླ་མེད་གྱུར༔ ཨོཾ་བཛྲ་ཨཱ་ཡུ་ཥེ་ཧཱུྃ་བྷྲཱུྃ་ནྲྀ་ཛཿ སིདྡྷི་ཕ་ལ་ཧཱུྃ་ཨཱཿ འབུམ་ཕྲག་གསུམ་མམ་གཅིག་ཏུ་བཟླས། ཐུན་མཚམས་གོང་ལྟར་ཚེ་དབང་བླང༌།
གསུམ་པ་ལས་སྦྱོར་འཁོར་འདས་མཉམ་རྫོགས་ནི། བདག་མདུན་ཐུགས་སྲོག་འོད་ཀྱིས་སྣོད་བཅུད་ཁྱབ༔ འཇིག་རྟེན་ཐམས་ཅད་དག་པའི་གཞལ་ཡས་ཀློང༔ བཅུད་ཀྱི་སེམས་ཅན་ཐམས་ཅད་ཚེ་དབང་རྒྱལ༔ ནམ་མཁས་གར་ཁྱབ་འབྱུང་ལྔའི་དྭངས་བཅུད་འབར༔ ཉོན་མོངས་གནས་དག་ཡེ་ཤེས་སྙིང་པོའི་བཅུད༔ བདག་མདུན་འོད་ཀྱིས་ཁབ་ལེན་ལྕགས་ཕྱེ་བཞིན༔ འུབ་འུབ་བསྡུས་ཏེ་གཉིས་མེད་གཟི་བྱིན་བསྐྱེད༔ འཆི་མེད་འོད་སྐུ་འགྲུབ་པའི་ངེས་ཤེས་བསྐྱེད༔ མདུན་གྱིས་དམ་རྫས་ལྷ་དང་དབྱེར་མེད་པར༔
ཡེ་ཤེས་འོད་སྣང་གསལ་འཚེར་མི་ཤིགས་བལྟ༔ ཨོཾ་ཚེ་བྷྲཱུྃ་གཡུ་བྷྲཱུྃ་གཡུ་ཚེ་བྷྲཱུྃ་ཨཱ་ཡུརྫྙཱ་ན་གཡུ་ཚེ་བྷྲཱུྃ༔ ཞེས་དང་ཚེ་བརྟན་པའི་གཟུངས་རིང་བཟླའོ། མཐར་དབྱངས་གསལ་ཡིག་བརྒྱ་རྟེན་འབྲེལ་སྙིང་པོ་ཚར་གསུམ་བཟླས་མཐར། ཧཱུྃ༔ འཆི་མེད་ཚེ་ཡི་ལྷ་ཚོགས་གཤེགས༔ ཕྱི་ནང་གསང་བའི་མཆོད་པ་འབུལ༔ སྐུ་གསུང་ཐུགས་ཡོན་ཕྲིན་ལས་བསྟོད༔ ཉམས་ཆག་འགལ་འཁྲུལ་ཅི་མཆིས་བཤགས༔ མཆོག་དང་ཐུན་མོང་དངོས་གྲུབ་སྩོལ༔
ཨོཾ་ཨཱཿཧཱུྃ་མ་ཧཱ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཁཱ་ཧི༔ དྲུག་པ་མཐའ་རྟེན་ལ་གསུམ་ལས། དང་པོ་ཚེ་འགུགས་པ་ནི། ཧཱུྃ༔ རྡོ་རྗེ་རིགས་ཀྱི་ཚེ་བདག་མ༔ ཤར་ཕྱོགས་དཀར་མོ་མགྱོགས་མ་འབུམ༔ གླིང་བཞིའི་ཚེ་ཡི་བཅུད་བསྡུས་ལ༔ རྣལ་འབྱོར་བདག་གི་ལུས་ལ་བསྟིམ༔ འཆི་མེད་རིག་འཛིན་ཐོབ་པར་ཤོག༔ ཧཱུྃ༔
རིན་ཆེན་རིགས་ཀྱི་ཚེ་བདག་མ༔ ལྷོ་ཕྱོགས་སེར་མོ་མགྱོགས་མ་འབུམ༔ གླིང་བཞིའི་ཚེ་ཡི་བཅུད་བསྡུས་ལ༔ རྣལ་འབྱོར་བདག་གི་ལུས་ལ་བསྟིམ༔ འཆི་མེད་རིག་འཛིན་ཐོབ་པར་ཤོག༔ ཧཱུྃ༔ པདྨ་རིགས་ཀྱི་ཚེ་བདག་མ༔ ནུབ་ཕྱོགས་དམར་མོ་མགྱོགས་མ་འབུམ༔ གླིང་བཞིའི་ཚེ་ཡི་བཅུད་བསྡུས་ལ༔ རྣལ་འབྱོར་བདག་གི་ལུས་ལ་བསྟིམ༔
འཆི་མེད་རིག་འཛིན་ཐོབ་པར་ཤོག༔ ཧཱུྃ༔ ལས་ཀྱི་རིགས་ཀྱི་ཚེ་བདག་མ༔ བྱང་ཕྱོགས་ལྗང་མོ་མགྱོགས་མ་འབུམ༔ གླིང་བཞིའི་ཚེ་ཡི་བཅུད་བསྡུས་ལ༔ རྣལ་འབྱོར་བདག་གི་ལུས་ལ་བསྟིམ༔ འཆི་མེད་རིག་འཛིན་ཐོབ་པར་ཤོག༔ ཧཱུྃ༔ བུདྡྷ་རིགས་ཀྱི་ཚེ་བདག་མ༔ དབུས་ཕྱོགས་སྔོན་མོ་མགྱོགས་མ་འབུམ༔
གླིང་བཞིའི་ཚེ་ཡི་བཅུད་བསྡུས་ལ༔ རྣལ་འབྱོར་བདག་གི་ལུས་ལ་བསྟིམ༔ འཆི་མེད་རིག་འཛིན་ཐོབ་པར་ཤོག༔ དེ་ནས་ཚེ་འགུགས་ནི༔ ཧཱུྃ༔ རྡོ་རྗེ་མཁའ་འགྲོ་ཚེ་ཡི་བདག༔ མདའ་དར་ཤར་དུ་བསྐྱོད་པའི་ཚེ༔ ཁྲག་ཉམས་བསོས་ནས་ཆུ་བཅུད་སྡུས༔ ཤར་གྱི་ཕྱོགས་ནས་ཚེ་འགུག་གོ༔ ཧཱུྃ༔
རིན་ཆེན་མཁའ་འགྲོ་ཚེ་ཡི་བདག༔ མདའ་དར་ལྷོ་རུ་བསྐྱོད་པའི་ཚེ༔ ཤ་ཉམས་བསོས་ནས་ས་བཅུད་སྡུས༔ ལྷོ་ཡི་ཕྱོགས་ནས་ཚེ་འགུག་གོ༔ ཧཱུྃ༔ པདྨ་མཁའ་འགྲོ་ཚེ་ཡི་བདག༔ མདའ་དར་ནུབ་ཏུ་སྤྱོད་པའི་ཚེ༔ དྲོད་ཉམས་བསོས་ནས་མེ་བཅུད་སྡུས༔ ནུབ་ཀྱི་ཕྱོགས་ནས་ཚེ་འགུག་གོ༔ ཧཱུྃ༔
ལས་ཀྱི་མཁའ་འགྲོ་ཚེ་ཡི་བདག༔ མདའ་དར་བྱང་དུ་བསྐྱོད་པའི་ཚེ༔ རླུང་ཉམས་བསོས་ནས་རླུང་བཅུད་སྡུས༔ བྱང་གི་ཕྱོགས་ནས་ཚེ་འགུག་གོ༔ ཧཱུྃ༔ སྟེང་འོག་རིགས་ཀྱི་ཚེ་བདག་ནི༔ དམར་ལྗང་གསལ་སྟོང་མཁའ་འགྲོ་མ༔ ཉི་ཟླའི་བཅུད་བསྡུས་རྩ་རླུང་བསྐྱེད༔ མཁའ་དང་སྟེང་འོག་ཚེ་འགུག་གོ༔ ཞེས་རྩ་སྔགས།
ཨོཾ་པདྨ་ཧྲཱི་དྷ་ཨཱ་ཡུརྫྙཱ་ན་ཧ་རི་ནི་ས་སིདྡྷི་ཧཱུྃ་ཛ་ཛཿ གིས་འགུགས་སོ། ཧཱུྃ༔ ཐུགས་ལས་སྤྲུལ་པའི་མགྱོགས་མ་ནི༔ རང་འདྲ་རིགས་མཐུན་དཔག་མེད་འཕྲོས༔ མཐུ་སྟོབས་མངའ་ཐང་རྒྱས་པ་ཡི༔ འཛམ་གླིང་ཀུན་གྱི་བཅུད་བསྡུས་ལ༔ འཇའ་ལུས་ཚེ་ཡི་དངོས་གྲུབ་སྩོལ༔ དཀར་མོ་ཚེ་བདག་སྐུ་ཡི་དབང་བཞི་སྩོལ༔ དམར་མོ་ཚེ་བདག་གསུང་གི་དབང་བཞི་སྩོལ༔
སྔོན་མོ་ཚེ་བདག་ཐུགས་ཀྱི་དབང་བཞི་སྩོལ༔ སེར་མོ་ཚེ་བདག་ཡོན་ཏན་དབང་བཞི་སྩོལ༔ ལྗང་མོ་ཚེ་བདག་ཕྲིན་ལས་དབང་བཞི་སྩོལ༔ སྐུ་ལྔ་རྡོ་རྗེའི་སྲོག་ཏུ་རྒྱས་ཐོབ་ཅིག༔ ཨོཾ་བཛྲ་རཏྣ་པདྨ་ཀརྨ་ཌཱཀྐི་ཧ་རི་ནི་ས་ཨ་ཡུརྫྙཱ་ན་པུཥྚིཾ་ཀུ་རུ་ཡེ་སྭཱ་ཧཱ༔ གཉིས་པ་ཚེ་སྦ་བ་ནི། ཧཱུྃ༔ བདེ་གཤེགས་སྐུ་གསུང་ཚེ་ཡི་ལྷ༔ ཡུབ་ཡུམ་སྤྲུལ་པ་འཁོར་དང་བཅས༔ ཚེ་འདི་བཅོལ་ལོ་སྲོག་འདི་སྡོམས༔
སྐུ་གསུང་ཐུགས་ཀྱིས་རྒྱས་ཐོབ་ཅིག༔ ཚེ་དང་སྲོག་འདི་ཁྱོད་ལ་གཏད༔ ཁྱོད་ཀྱིས་རྒྱ་འདི་ཐུབ་པར་སྲུངས༔ བཅོལ་ལོ་གཉེར་རོ་ཡེ་ཤེས་ལྷ༔ གཏད་དོ་འཁོར་དང་སྲུང་མའི་ཚོགས༔ ཚེ་སྲིངས་སྲོག་སྐྱོབས་དཔལ་སྐྱེད་ལ༔ སྨིན་གྲོལ་དབང་དང་དངོས་གྲུབ་སྩོལ༔ བཛྲ་ཀཱ་ཝཱ་ཙི་རཀྵ་ཧཱུྃ༔ གསུམ་པ་ཐུན་མཐར་མཆོད་བསྟོད་ནི། ཨོཾ་བཛྲ་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔
ཨོཾ་སརྦ་ཨ་མྲྀ་ཏ་རཀྟ་བྷ་ལིངྟ་ཁ་ཁ་ཁཱ་ཧི་ཁཱ་ཧི༔ ཧྲཱི༔ མ་བཅོས་སྤྲོས་བྲལ་རྡོ་རྗེའི་སྐུ༔ གཉམ་བཞག་ཚེ་བུམ་འཆི་མེད་བཅུད༔ མི་འགྱུར་གཡུང་དྲུང་ལོངས་སྤྱོད་རྫོགས༔ འཇའ་ལུས་རང་བྱུང་པདྨ་འབྱུང༔ རིག་འཛིན་ཚེ་ཡི་ལྷ་ལ་བསྟོད༔ ཧཱུྃ༔ འཆི་མེད་ཚེ་ཡི་ལྷ་ཚོགས་དགོངས༔ དང་པོ་བསྙེན་ཅིང་བར་དུ་བསྒྲུབས༔
ད་ལྟ་བདག་ལ་གཉིས་སུ་མེད༔ འདིར་དུས་རྣལ་འབྱོར་བདག་ཅག་གིས༔ དཀྱིལ་འཁོར་གསུམ་དུ་བསྙེན་ཅིང་བསྒྲུབས༔ བསྙེན་སྒྲུབ་ལས་སྦྱོར་མཐའ་རུ་ཕྱིན༔ དངོས་གྲུབ་འབྱུང་བའི་དུས་ལ་བབ༔ རྒྱལ་བ་ཐུགས་རྗེའི་རང་བཞིན་ལ༔ གནད་ནས་བསྐུལ་བ་མི་འཚལ་ཡང༔ དེང་སང་ཐུགས་དམ་གནད་ནས་བསྐུལ༔ གསང་བ་ཐུགས་ཀྱི་དཔལ་བེའུ་ནས༔ སྐུ་གསུང་ཐུགས་ཀྱི་དངོས་གྲུབ་སྩོལ༔
འཇིགས་པ་བརྒྱད་སོགས་ཞི་བའི་དངོས་གྲུབ་སྩོལ༔ འབྱོར་པ་དྲུག་ལྡན་རྒྱས་པའི་དངོས་གྲུབ་སྩོལ༔ མོས་པ་རྣམ་བཞི་དབང་གི་དངོས་གྲུབ་སྩོལ༔ དགྲ་བགེགས་ཚར་གཅོད་དྲག་པོའི་དངོས་གྲུབ་སྩོལ༔ ལས་བཞི་ལྷུན་གྱིས་གྲུབ་པའི་དངོས་གྲུབ་སྩོལ༔ འཆི་མེད་ཚེ་ཡི་དཀྱིལ་འཁོར་གྱི་ལྷ་ཚོགས་ཁྱེད་རྣམས་ལ་མཁྱེན་པའི་ཡེ་ཤེས་བརྩེ་བའི་ཐུགས་རྗེ་མཛད་པའི་ཕྲིན་ལས་སྐྱོབ་པའི་ནུས་མཐུ༔ སྟེར་བའི་དངོས་གྲུབ་བསམ་གྱིས་མི་ཁྱབ་པ་མངའ་བས། དེང་འདིར་བདག་ཅག་རྣལ་འབྱོར་སྒྲུབ་པ་པོ་རྣམས་ལ་མཆོག་ཐུན་མོང་གི་དངོས་གྲུབ་ཐམས་ཅད་སྩལ་དུ་གསོལ༔ ཨོཾ་པདྨ་ཧྲཱི་དྷ་ཡ་ཨཱ་ཡུརྫྙཱ་ན་ཧ་རི་ནི་ས་སིདྡྷི་ཧཱུྃ་ཛ་ཛཿ ཀཱ་ཡ་སིདྡྷི་ཨོཾ༔
ཝཱཀྐ་སིདྡྷི་ཨཱཿཙིཏྟ་སིདྡྷི་ཧཱུྃ༔ སརྦ་སིདྡྷི་ཧྲཱིཿ གསུམ་པ་རྗེས་ཀྱི་རིམ་པ་བཅོ་ལྔ་ལས། དང་པོ་ཚོགས་རྫས་བྱིན་གྱིས་བརླབ་པ་ནི། ཧཱུྃ༔ རང་ཉིད་པད་འབྱུང་ཐུགས་ཀ་ནས༔ ཚོགས་འཁོར་སྦྱང་ཕྱིར་ཡི་གེ་འཕྲོས༔ རྃ་ཡྃ་ཁྃ་གིས་ཉེས་སྐྱོན་བསྲེགས༔ ཨོཾ་ཨཱཿཧཱུྃ་གིས་བདུད་རྩིར་བསྒྱུར༔ འདོད་ཡོན་ཚོགས་ཀྱིས་སྣང་སྲིད་གང་༔
རྒྱལ་བ་མཉེས་པའི་རྫས་སུ་གྱུར༔ གཉིས་པ་སྤྱན་འདྲེན་པ་ནི། ཧཱུྃ་ཧྲཱིཿ འོག་མིན་ཆོས་དབྱིངས་དག་པའི་ཞིང༔ རང་བྱུང་ཚེ་ཡི་དཀྱིལ་འཁོར་དུ༔ པདྨ་མཁའ་འགྲོ་རྒྱ་མཚོ་རྣམས༔ ཚོགས་ལ་སྤྱན་འདྲེན་གཤེགས་སུ་གསོལ༔ བྱིན་ཕོབ་མཆོག་ཐུན་དངོས་གྲུབ་སྩོལ༔ ཨོཾ་གུ་རུ་དྷེ་ཝ་ཌཱཀྐི་ནཱི་ས་མཱ་ཡ་ཛ་ཛཿ གསུམ་པ་ཚོགས་མཆོད་བཤགས་པ་ནི།
ཧཱུྃ༔ བླ་མ་ཡི་དམ་མཁའ་འགྲོ་དང༔ འཆི་མེད་ཚེ་ཡི་ལྷ་ཚོགས་ལ༔ ཞལ་ཟས་ཚོགས་ཀྱི་མཆོད་པ་འབུལ༔ སྐྱེ་མེད་ངང་དུ་ཐུགས་དམ་བསྐང༌། དམ་ཚིག་འགལ་འཁྲུལ་ཚོགས་ཀྱིས་བཤགས༔ གུ་རུ་དྷཻ་ཝ་ཌཱཀྐི་ནཱི་ག་ཎ་ཙཀྲ་པཱུ་ཛ་ལ་ཁཱ་ཧི༔ བཞི་པ་བསྒྲལ་བསྟབ་ནི། ཧཱུྃ༔ མདུན་དུ་ལྕགས་སྣོད་གྲུ་གསུམ་ནང་༔
གཟུགས་ལིང་དགྲ་བོའི་རྟེན་མཁར་ལ༔ ཆཽོས་སྐྱོང་ཕོ་ཉའི་བདེན་པའི་མཐུས༔ གནོད་བྱེད་དགྲ་སྲི་མྱུར་དུ་ཁུག༔ བཛྲ་ཨཾ་ཀུ་ཤ་ཡ་ཛཿ ཧཱུྃ༔ དབང་ཆེན་ཁྲག་འཐུང་ཐུགས་ཀྱི་སྲས༔ རྡོ་རྗེ་གཞོན་ནུ་ཕུར་པའི་སྐུ༔ གནམ་ལྕགས་རྔམ་པའི་དབལ་ལྡན་འདི༔ བྱད་མའི་སྙིང་ལ་ཀཱི་ལ་ཡ༔ ནྲྀ་ཏྲི་མྱོག་ཐུམ་དགྲ་བོ་རྦད༔
ཧཱུྃ༔ དབང་ཆེན་ལྷ་ཚོགས་ཞལ་ཕྱེས་ཤིག༔ བྱད་མ་བསྒྲལ་བའི་ཤ་ཁྲག་འབུལ༔ རྔམ་ཡངས་ཆོས་ཉིད་ལྟོ་བར་བསྐྱིལ༔ ལྡོག་མེད་ཡེ་ཤེས་དབྱིངས་སུ་ཧོཿ ལྔ་པ་ལྷག་མ་ནི། ཧཱུྃ༔ ལྷག་སྡུད་གིང་དང་ལངྐ་རྣམས༔ ལྷག་མ་བཀའ་ཡི་ཕ་འབབ་བཞེས༔ གསང་སྔགས་བསྟན་པའི་སྲུང་མ་མཛོད༔
དམ་སྲི་དགྲ་བོ་ཆམ་ལ་ཕོབ༔ ཨུཙྪིཥྚ་བྷ་ལིཾ་ཏ་ལ་ཁཱ་ཧི༔ དྲུག་པ་ཐུགས་དམ་བསྐུལ་བ་ནི། ཧཱུྃ༔ རྩ་གསུམ་དཀྱིལ་འཁོར་ལྷ་ཚོགས་རྣམས༔ ཆོས་དབྱིངས་ངང་ནས་དྲག་པོར་བཞེངས༔ སྔོན་གྱི་ཐ་ཚིག་རྒྱུད་བསྐུལ་བའི༔ ཐུགས་དམ་མ་གཡེལ་ཕྲིན་ལས་མཛོད༔
བདུན་པ་ཆད་མདོ་བསྒྲག་པ་ནི། ཧཱུྃ༔
སྔོན་ཚེ་ཟབ་གསང་རྡོ་རྗེའི་དབྱིངས༔ བར་དུ་མཆིམས་ཕུ་གཡའ་མ་ལུང་༔ ད་དུས་སྔོན་གྱི་ཐ་ཚིག་བཞིན༔ ལངྐ་མ་མོ་ཤུགས་འགྲོ་ཡིས༔ རང་རྟགས་སྲོག་ཕུལ་ཅི་བཞིན་དུ༔ དམར་གྱི་གཏོར་མ་འདི་བཞེས་ལ༔ འཇའ་ལུས་ཚེ་ཡི་སྒྲུབ་གྲོགས་མཛོད༔ ཨོཾ་བཾ་ཌཱཀྐི་མུ་ཁཱ་ལེ་མ་མོ་རཀྵ་ཀྲོ་ཏི་བྷ་ལིཾ་ཏ་ཁཱ་ཧི༔ བརྒྱད་པ་བརྟན་མ་སྐྱོང་བ་ནི། ཧཱུྃ༔
འཇིག་རྟེན་སྐྱོང་མཛད་བརྟན་མ་རྣམས༔ རྒྱན་ལྡན་དུར་ཁྲོད་གནས་ཉུལ་མ༔ གཏོར་མ་བཞེས་ལ་བསྟན་པ་སྲུངས༔ ཅི་བཅོལ་ཕྲིན་ལས་རོགས་དན་མཛོད༔ མ་མ་མ་མོ་ཏིང་ཏིང་ཤག་ཤག་ལེ་ལེ་བྷ་ལིཾ་ཏ་ཁཱ་ཧི༔ དགུ་པ་རྟ་བྲོ་བརྡུང་བ་ནི། ཧཱུྃ༔ དཔལ་ཆེན་ཁྲག་འཐུང་ཧེ་རུ་ཀས༔ དམ་སྲི་བསྒྲལ་ནས་རྟ་བྲོ་བརྡུང་༔ ཆེམ་ཆེམ་དགྲ་བོའི་མགོ་ལ་བརྡུང་༔
མནན་ནོ་ནམ་ཡང་མ་ལྡང་ཞིག༔ ཨོཾ་ཧཱུྃ་ཏྲཱྃ་བྷྲཱུྃ་ཙཀྲ་ཡ་དགྲ་བོ་ནན་ནན༔ བཅུ་པ་དངོས་གྲུབ་བླང་བ་ནི། ཧཱུྃ༔ ཚེ་ལ་དབང་བ་རིག་འཛིན་རྒྱ་མཚོའི་ཚོགས༔ ཚེ་ཆོས་ཟས་ནོར་སྲིད་ཀྱི་དངོས་གྲུབ་སྩོལ༔ ཚེ་ཡི་དབང་བཞི་སྨིན་གྲོལ་མཆོག་ཐོབ་ནས༔ ཚེ་བསོད་མངའ་ཐང་འབྱོར་རྒྱས་ཐོབ་གྱུར་ཅིག༔ རྩ་སྔགས། ཨོཾ་པདྨ་ཧྲཱི་དྷ་ཨཱ་ཡུརྫྙཱ་ན་ཧ་རི་ནི་ས་སིདྡྷི་ཧཱུྃ་ཛ་ཛཿ
ཀཱ་ཡ་ཝཱཀྐ་ཙིཏྟ་སིདྡྷི་ཧཱུྃ༔ བཅུ་གཅིག་པ་མཆོད་བསྟོད་ནི། ཨོཾ་བཛྲ་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་སརྦ་ཨ་མྲྀ་ཏ་རཀྟ་བྷ་ལིངྟ་ཁ་ཁ་ཁཱ་ཧི་ཁཱ་ཧི༔ ཧྲཱིཿ མ་བཅོས་སྤྲོས་བྲལ་རྡོ་རྗེའི་སྐུ༔ མཉམ་བཞག་ཚེ་བུམ་འཆི་མེད་བཅུད༔ མི་འགྱུར་གཡུང་དྲུང་ལོངས་སྤྱོད་རྫོགས༔ འཇའ་ལུས་རང་བྱུང་པདྨ་འབྱུང་༔ རིག་འཛིན་ཚེ་ཡི་ལྷ་ལ་བསྟོད༔
བཅུ་གཉིས་པ་བཟོད་གསོལ་ནི། ཧཱུྃ༔ རྩ་གསུམ་ཡོངས་འདུས་དཀྱིལ་འཁོར་དུ༔ ཡོ་བྱད་མ་ཚང་འབག་བཙོག་ཤོར༔ ཆོ་ག་ལྷག་ཆད་ཏིང་འཛིན་གཡེལ༔ འགལ་འཁྲུལ་ནོངས་པ་བཟོད་པར་གསོལ༔ ཚངས་པ་མཆོག་གི་དངོས་གྲུབ་སྩོལ༔ ཨོཾ་བཛྲ་ས་ཏྭ་ས་མ་ཡ་ སོགས༔ ཡིག་བརྒྱ་བཟླས། བཅུ་གསུམ་པ་དཀྱིལ་འཁོར་བསྡུ་བ་ནི།
ཧཱུྃ༔ དཀྱིལ་འཁོར་མཐའ་ནས་མི་དམིགས་དབྱིངས་སུ་ཡལ༔ ཧཱུྃ་ཡིག་ནཱ་ད་སྐྱེ་མེད་ཆོས་དབྱིངས་ཨཱཿ སྣང་སྟོང་སྐུ་བཞིའི་ངང་ལ་གནས་གྱུར་ཅིག༔ ཧཱུྃ་ཧྲཱི་ཨ་ལ་ལ༔ བཅུ་བཞི་པ་སྨོན་ལམ་བཏབ་པ་ནི། ཧཱུྃ༔ རིག་འཛིན་འཆི་མེད་གསང་བའི་དལ་བཟུང་ནས༔ སྒོ་གསུམ་དཀྱིལ་འཁོར་གཅིག་ཏུ་བསྒྲུབས་པའི་མཐུས༔ དགེ་བ་རྒྱ་མཚོས་སེམས་ཅན་སྨིན་གྱུར་ནས༔
ཀུན་བཟང་པད་འབྱུང་གོ་འཕང་ཐོབ་གྱུར་ཅིག༔ བཅོ་ལྔ་པ་བཀྲ་ཤིས་གསོལ་བ་ནི། ཧོཿ རྩ་གསུམ་འཁོར་ལོ་པད་འབྱུང་མཁའ་འགྲོས་བསྐོར༔ ཟུང་འཇུག་ཚེ་ལ་རབ་གནས་དབང་བ་ཡི༔ འཆི་མེད་བདུད་རྩིས་རྟག་ཏུ་ངོམས་བྱས་ནས༔ བདེ་སྐྱིད་ཕུན་སུམ་ཚོགས་པའི་བཀྲ་ཤིས་ཤོག༔ དེ་ལྟར་ཡང་ཟབ་པདྨ་ཁྲག་འཐུང་གི་དབང་ཆེན་ཚེ་ཡི་ལས་བྱང་ཆོག་ཁྲིགས་འདི། ཚེ་སྒྲུབ་པདྨ་གསང་ཐིག་དང༌། ལྕགས་ཀྱི་རྒྱ་མདུད་ལས།
སྔོན་རྗེས་རྣམས་ཁ་བཀང་སྟེ་བཀླག་ཆོག་ཏུ་བཀོད་པ་རྡོ་རྗེའི་སྙིང་པོ་ཞེས་བྱ་བ་འདི་ནི། རང་ཉིད་ཀྱི་ཉམས་ལེན་ཐུན་མོང་མ་ཡིན་པའི་གསལ་འདེབས་དང༌། སྤང་སྟོན་ཐེག་གླིང་སྨྱོན་པས་ཀྱང་བསྐུལ་བ་བཅས། སྐྱིད་གྲོང་སྨྱོན་པས་རང་གནས་ནོར་སྐྱོང་ཀླུ་ཡི་ལྟེ་གནས་ཤེལ་རི་རིན་ཆེན་བརྩེགས་པའི་མགུལ་དུ་བྲིས་པ་དགེ་བར་གྱུར་ཅིག། །། སརྦ་མངྒ་ལཾ། ༈ རིག་འཛིན་བླ་མའི་ནོར་སྒྲུབ་བསོད་ནམས་སྟོབས་བསྐྱེད་ཀྱི་ལས་བྱང་བཞུགས་སོ། མ་ཧཱ་གུ་རུ་ཡིད་བཞིན་གཏེར་ལ་ཕྱག་འཚལ་ལོ། འདིར་རིག་འཛིན་བླ་མའི་ནོར་སྒྲུབ་བསོད་ནམས་སྟོབས་བསྐྱེད་ཀྱི་ཕྲིན་ལས་རྣལ་འབྱོར་ཁྲིགས་སུ་བསྡེབས་པ་ལ། སྔོན་འགྲོ་དངོས་གཞི་རྗེས་གསུམ་ལས། ཐོག་མར་སྔོན་དུ་འགྲོ་བ་ལ་ལྔ།
དང་པོ་གསོལ་འདེབས་ནི། ཧཱུྃ། ཆོས་དབྱིངས་ལྷུན་གྲུབ་སྤྲོས་པའི་མཐའ་བྲལ་ཡང༌། ། འགྲོ་བའི་དོན་དུ་སྙིང་པོའི་རྩལ་ཕྱུང་ནས། ། མ་གྱུར་འདྲེན་པའི་ངོ་བོ་སྣང་མཐའ་ཡས། ། བདག་ལ་དངོས་གྲུབ་རྣམ་གཉིས་དེང་འདིར་སྩོལ། ། བྱིན་རླབས་དབང་དང་ནུས་པས་བདག་ལ་སྐྱོངས། ། རང་བཞིན་སྙིང་རྗེ་འགགས་མེད་རྨད་དུ་བྱུང༌། ། འཕགས་མཆོག་ཕྱག་ན་པདྨོ་སྤྱན་རས་གཟིགས། ། འབད་མེད་འདུན་པའི་གུས་པས་གསོལ་བ་འདེབས། །
གནས་ལུགས་མངོན་དུ་འགྱུར་བར་བདག་སྐྱོངས་ལ། ། ཐུགས་རྗེའི་རླབས་ཕྲེང་སྒྱུ་མའི་གར་སྒྱུར་བཞིན། ། སྐྱེ་དགུ་རྣམས་ལ་བསོད་ནམས་ཆར་ཆེན་གཡོ། ། གཏན་གྱི་སྐྱབས་མགོན་ཨོ་རྒྱན་ཆོས་ཀྱི་རྗེ། ། གསོལ་བ་འདེབས་སོ་འདི་ཕྱི་དགེ་ལེགས་སྩོལ། ། སྐད་གཉིས་སྨྲ་མཆོག་བུདྡྷ་ཛྙཱ་ན་དང༌། ། སྤྲུལ་པའི་གཏེར་ཆེན་རྩ་གསུམ་གླིང་པ་ལ། ། གསོལ་བ་འདེབས་སོ་ཆོས་ཉིད་མངོན་གྱུར་ནས། ། རང་རིག་བླ་མར་འགྲུབ་པར་བྱིན་གྱིས་རློབས། ། འགྲོ་ཀུན་དགེ་ལེགས་འབྱིན་མཛད་ཛམྦྷ་ལ། །
དབུལ་བའི་ཕོངས་སེལ་པདྨ་རྒྱལ་པོ་ལ། ། གསོལ་བ་འདེབས་སོ་སྒྲུབ་རྒྱུད་བྱིན་གྱིས་རློབས། ། ཀེའུ་རི་གསང་བ་མཆོག་གི་གནས་མཆོག་ནས། ། ཟབ་གསང་གཉེན་པོ་གཏེར་གྱི་བྱ་ར་མ། ། དབྱིངས་ཕྱུག་ཆོས་སྒྲོལ་སྨན་བཙུན་མཆེད་ལྔ་ལ། ། གསོལ་བ་འདེབས་སོ་ཕྱི་ནང་བར་ཆད་སོལ། ། འདི་ཕྱི་ཀུན་ཏུ་ཚོགས་གཉིས་མཐར་ཕྱིན་ནས། ། གནས་སྐབས་ཚེ་བསོད་དཔལ་འབྱོར་གོང་དུ་འཕེལ། མཐར་ཐུག་དོན་གཉིས་འབྲས་བུ་མངོན་གྱུར་ནས། ། པདྨ་རྒྱལ་པོའི་གོ་འཕང་མཆོག་ཐོབ་ཤོག །
གཉིས་པ་སྐྱབས་སེམས་ནི། ན་མོ་ཧཱུྃ༔ བདེ་གཤེགས་ཀུན་འདུས་རྩ་གསུམ་རྒྱལ་བའི་དལ༔ ཡིད་བཞིན་ནོར་བུ་དབང་གི་དཀྱིལ་འཁོར་ལྷ༔ བསོད་ནམས་སྤེལ་ཞིང་བསྒྲུབ་ཕྱིར་སྐྱབས་སུ་མཆི༔ འགྲོ་ཀུན་དབུལ་ཕོངས་སེལ་བར་སེམས་བསྐྱེད་དོ༔ ལན་གསུམ། གསུམ་པ་བགེགས་བསྐྲད་པ་ནི། དཀར་གཏོར་སྔོན་དུ་འགྲོ་ཞིང༌། བགེགས་གཏོར་ལ།
རྃ་ཡྃ་ཁྃ༔ གིས་སྦྱངས། ཨོཾ་ཨཱཿཧཱུྃ༔ གིས་འདོད་ཡོན་དུ་སྤེལ། ཧཱུྃ༔ ཁྲོ་རྒྱལ་ཐུགས་ལས་སྤྲུལ་པ་ཡི༔ འགུགས་པའི་ཕོ་ཉ་ཕྱོགས་བཅུར་འགྱེད༔ སྒྲུབ་ལ་མི་དབང་ལོག་འདྲེན་བགེགས༔ གཏོར་མ་ལེན་ཕྱིར་གནས་འདིར་མཆིས༔ ཨོཾ་བཛྲ་ཊཱཀྐི་རཱ་ཛ་ཡ༔
གནོད་བྱེད་འབྱུང་པོ་ཛ་ཛཿ ཧཱུྃ༔ ང་ནི་ཁྲོ་རྒྱལ་ཁྲག་འཐུང་རོལ༔ འབྱུང་པོ་བཀའ་ལས་མ་འདའ་བར༔ གཏོར་མ་ཁྱེར་ལ་རང་གནས་དེངས༔ འཚེ་ན་དྲག་སྔགས་མེ་ཆར་འབེབས༔ ཨོཾ་བཛྲ་ཙཎྜ་པདྨ་ཧེ་རུ་ཀ་ཧཱུྃ་ཕཊ྄་ཨཱཿཧཱུྃ༔ གནོད་བྱེད་འབྱུང་པོ་མཱ་ར་ཡ་རྦད་བྷྱོཿ ཐུམས་ཤིག་གཏོར་མྱོག་རྦད་རཾ་ཛྭ་ལ་ཕཊ྄ཿ བཞི་པ་མཚམས་གཅོད་སྲུང་འཁོར་ནི།
ཧཱུྃ༔ ཁྲོ་རྒྱལ་ཐུགས་ལས་སྲུང་བའི་གུར༔ རྡོ་རྗེ་ལྕགས་སྡིག་བྱ་ཁྱུང་འཕྲོས༔ གྲི་གུག་ཁ་ཊྭཱཾ་མེ་ཡི་གུར༔ སྲ་མཁྲེགས་ཕ་ལམ་རང་བཞིན་གྱུར༔ ཨོཾ་བཛྲ་ཙཀྲ་རཀྵ༔ ཏྲི་པཱ་པཾ་ཙཀྲ་རཀྵ༔ ཁྲོྃ་ག་རུ་ཊ་ཙཀྲ་རཀྵ༔ ཀ་ར་ཏི་ཀ་ཙཀྲ་རཀྵ༔ ཏྲི་ཤུ་ལ་ཙཀྲ་རཀྵ༔
རཾ་ཛྭ་ལ་ཙཀྲ་རཀྵ༔ ཨེ་སྭ་བྷཱ་ཙཀྲ་རཀྵ༔ ལྔ་པ་མཆོད་པ་བྱིན་བརླབ་ནི། ཧཱུྃ༔ ཕྱི་མཆོད་སྣ་ཚོགས་སྤྲིན་ཆེན་གཡོ༔ ནང་མཆོད་སྨན་གཏོར་རཀྟ་དམར༔ གསང་མཆོད་སྦྱོར་སྒྲོལ་བླ་མེད་རྫས༔ སྲུབ་སྐྱེད་རྒྱ་ཆེན་སྤེལ་བར་གྱུར༔ ཨོཾ་བཛྲ་པུཥྤེ་ སོགས? ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿཋཿ
ཨོཾ་མ་ཧཱ་རཀྟ་ཛྭ་ལ་མཎྜལ་ཧཱུྃ་ཧྲཱིཿཋཿ ཨོཾ་མ་ཧཱ་བྷ་ལིཾེ་ཏ་ཏེ་ཛྭ་བྷ་ལིཾ་ཏ་བྷ་ལ་བྷ་ཏེ་གུ་ཧྱ་ས་མ་ཡ་ཧཱུྃ་ཧྲཱིཿཋཿ ཞེས་པས་ལན་གསུམ་གྱིས་བརླབ། གཉིས་པ་དངོས་གཞི་ལ་བརྒྱད་ཀྱི་དང་པོ་བསྐྱེད་རིམ་ནི། ཧཱུྃ༔ བདག་ཉིད་རང་བཞིན་དབྱིངས་ཀྱི་དཔལ་ཆེན་པོ༔ འབར་བའི་གར་དགུས་སྲིད་པའི་དཔྱི་ནས་གནོན༔ ལོག་འདྲེན་དགྲ་བགེགས་དམ་སྲི་བདུད་དཔུང་སྲེག༔ སྟོང་གསུམ་སྣོད་ཀྱི་འཇིག་རྟེན་སྲིད་པའི་ཁྱོན༔ སྟོང་པའི་ངང་ལས་འབྱུང་ལྔ་བསྣོལ་བརྩེགས་པ༔
རིན་ཆེན་སྣ་ཚོགས་ལས་གྲུབ་གཞལ་ཡས་ཁང༔ གྲུ་བཞི་སྒོ་བཞི་ཕྱི་ནང་མཚན་ཉིད་ལྡན༔ བཀྲ་ཤིས་རྫས་རྟགས་ནོར་བུའི་ཏོག་གིས་སྤྲས༔ དེ་དབུས་རིན་ཆེན་སྣ་ཚོགས་ཁྲི་སྟེང་དུ༔ ལོངས་སྤྱོད་བདག་ཉིད་རིག་འཛིན་ཛམ་བྷ་ལ༔ སྐུ་མདོག་སེར་ལ་སྣུམ་འབོལ་མོལ་ལེ་བ༔ ཁྲོ་འཛུམ་ཞལ་གཅིག་ཕྱག་གཉིས་སྒེག་ཅིང་དགྱེས༔ དབུ་སྐྲ་ཐོར་ཚུགས་རིན་ཆེན་སྣ་ཚོགས་བརྒྱན༔ དར་ཚོན་ཅོད་པན་ཕྱག་གདུབ་སྙན་ཆ་འཁྲོལ༔ ཕྱག་གཡས་ལྕགས་ཀྱུ་གཡོན་པས་ནོར་བུ་འཛིན༔
གསུས་ཁྱིམ་འཁྱིལ་ཞིང་རཏྣའི་ག་ཤལ་བརྒྱན༔ ཞབས་གཉིས་གཡས་བསྐུམ་གཡོན་བརྐྱང་སྟབས་ཀྱིས་བཞེངས༔ གསང་བའི་ཡུམ་མཆོག་ལྷ་མོ་ནོར་བདག་མ༔ སྐུ་མདོག་དམར་སེར་ཞལ་གཅིག་ཕྱག་གཉིས་ཀྱིས༔ གཡས་པས་ལྕགས་ཀྱུ་གཡོན་པས་ནོར་བུ་འཛིན༔ ཡབ་ཀྱི་མགུལ་འཁྱུད་རིན་ཆེན་སྣ་ཚོགས་བརྒྱན༔ ཞབས་གཡས་བརྐྱང་ཞིང་གཡོན་པས་ཡབ་ལ་འཁྲིལ༔ བདེ་ཆེན་རང་བཞིན་ཟུང་འཇུག་ལྡན་པར་བསྒོམ༔ ཕྱི་རོལ་དབང་སྡུད་ཕོ་ཉ་མཁའ་འགྲོ་བཞི༔ གཡས་པས་རང་རྟགས་གཡོན་པས་ནེའུ་ལེ་འཛིན༔
རིན་ཆེན་བརྒྱན་ཅིང་གར་སྟབས་འགྲོས་སུ་བསྒོམ༔ ཕྱི་རོལ་ཕྱྭ་གཡང་འགུགས་པའི་མཁའ་འགྲོ་འབུམ༔ བཀའ་སྡོད་ནོར་ལྷ་ཕྱོགས་སྐྱོང་སྡེ་དཔོན་བཅས༔ དེ་ལྟར་གསལ་བའི་འབྲུ་ལྔའི་འོད་ཟེར་གྱིས༔ ནོར་བདག་དབང་ཕྱུག་ལྷ་ཚོགས་སྤྱན་དྲངས་གྱུར༔ བཛྲ་ས་མཱ་ཡ་ཛ༔ གཉིས་པ་སྤྱན་འདྲེན་པ་ནི། ཧཱུྃ༔ གཏེར་འབྱུང་ཡིད་བཞིན་གཞལ་ཡས་ནས༔ ནོར་བདག་རིག་འཛིན་འདོད་རྒུའི་རྗེ༔
ཡབ་ཡུམ་འཁོར་དང་བཅས་པ་རྣམས༔ གནས་འདིར་སྤྱན་འདྲེན་གཤེགས་སུ་གསོལ༔ ཨོཾ་བཛྲ་ས་མཱ་ཡ་ཛཿ གསུམ་པ་བཞུགས་སུ་གསོལ་བ་ནི། ཧཱུྃ༔ གཏེར་འབྱུང་ཡིད་བཞིན་གཞལ་ཡས་ནས༔ ཡིད་འོང་དགོས་འདོད་དར་འབོལ་སྟེང༔ ནོར་བདག་རིག་འཛིན་མཁའ་འགྲོའི་ཚོགས༔ མི་གཡོ་དགྱེས་ཤིང་བརྟན་པར་བཞུགས༔ བཛྲ་ས་མ་ཡ་ཏིཥྛ་ལྷན༔
བཞི་པ་ཕྱག་འཚལ་བ་ནི། ཧཱུྃ༔ བསོད་ནམས་འདོད་རྒུའི་བདག་ཉིད་མཆོག༔ ལོངས་སྤྱོད་ཕྱྭ་གཡང་སྡུད་མཛད་པ༔ རིག་འཛིན་ནོར་ལྷའི་ཚོགས་དང་བཅས༔ དངོས་གྲུབ་བདག་པོ་ཁྱོད་ལ་འདུད༔ ཨོཾ་ན་མོ་པཱུ་རུ་ཤ་ཡ་ཧོཿ ལྔ་པ་མཆོད་པ་འབུལ་བ་ནི། ཧཱུྃ༔ ཕྱི་མཆོད་ཡིད་འོང་ལྷ་ཡི་གཏེར༔
ནང་མཆོད་བདུད་རྩི་དཀར་དམར་ཕུད༔ གསང་མཆོད་སྦྱོར་སྒྲོལ་བྷ་ལིཾ་ཏ༔ ནོར་བདག་འཁོར་དང་བཅས་ལ་འབུལ༔ ཨོཾ་བཛྲ་པུཥྤེ་ སོགས? ཨོཾ་སརྦ་པཉྩ་ཨ་མྲྀ་ཏ་རཀྟ་བྷ་ལིཾ་ཏ་པཱུ་ཛ་ཨཱཿཧཱུྃ༔ དྲུག་པ་བསྟོད་པ་ནི། ཧཱུྃ༔ བདེ་ཆེན་ལྷུན་གྲུབ་ཆོས་དབྱིངས་ཡངས་པའི་ཀློང༔ འདོད་རྒུའི་དཔལ་ལྡན་ནོར་བདག་ལོངས་སྤྱོད་རྗེ༔ རིན་ཆེན་རྒྱན་ལྡན་སྒྲུབ་ལ་དངོས་གྲུབ་སྟེར༔ ཁྲོ་འཛུམ་དགྱེས་པས་རྣལ་འབྱོར་བུ་བཞིན་སྐྱོང༔
ཕྱག་གཡས་ལྕགས་ཀྱུས་མི་ནོར་དབང་དུ་སྡུད༔ གཡོན་པས་རིན་ཆེན་འདོད་རྒུ་ཆར་བཞིན་འབེབས༔ སྒེག་ཅིང་དགྱེས་ལ་ས་གསུམ་ཟིལ་གྱིས་གནོན༔ དོར་སྟབས་ཞབས་ལྡན་རྫུ་འཕྲུལ་གར་དགུ་བསྒྱུར༔ རིན་ཆེན་ཁྲིར་བཞུགས་ཁྱོད་ལ་ཕྱག་འཚལ་བསྟོད༔ ཧཱུྃ༔ གསང་བའི་ཡུམ་མཆོག་ལྷ་མོ་ནོར་བདག་མ༔ སྐུ་མདོག་དམར་སེར་དབང་གི་ཕྲིན་ལས་སྒྲུབ༔ ཕྱག་གཡས་ལྕགས་ཀྱུས་འབྱུང་ལྔའི་བཅུད་མདངས་སྡུད༔ གཡོན་པའི་ནོར་བུས་དངོས་གྲུབ་ཆར་བཞིན་འབེབས༔
རིན་ཆེན་རྒྱན་ལྡན་བང་མཛོད་བཅུད་ཀྱིས་འགེངས༔ ཡབ་ལ་ཞབས་འཁྲིལ་བཀྲག་མདངས་གཟི་བརྗིད་འབར༔ འདོད་རྒུའི་མཆོད་སྦྱིན་དབྱིངས་ཕྱུག་དཔའ་མོར་བསྟཽད༔ གར་གྱི་ཉམས་ལྡན་མྱུར་མགྱོགས་མཁའ་འགྲོ་བཞི༔ རིན་ཆེན་རྒྱན་ཆ་སྣ་ཚོགས་སྤུངས་སེ་སྤུང༔ ཕྱག་གཡས་རང་རྟགས་རིགས་ལྔའི་ཕྲིན་ལས་རྫོགས༔ གཡོན་པའི་ནེའུ་ལེས་ནོར་གྱི་ཆར་པ་འབེབས༔ གར་སྒྱུར་འགྲེང་སྟབས་སྒྲུབ་པོའི་གྲོགས་མོའི་ཚུལ༔ དབང་སྡུད་མཁའ་འགྲོ་བཞི་ལ་ཕྱག་འཚལ་བསྟོད༔ ཁྱེད་ཉིད་སྒྲུབ་ཅིང་མཆོད་པའི་སྐལ་ལྡན་ལ༔
འདོད་རྒུ་ཡིད་བཞིན་འབད་མེད་དངོས་གྲུབ་སྩོལ༔ བདུན་པ་འཛབ་བཟླ་བ་ནི། མདུན་བསྐྱེད་ཐུགས་ཀར་པདྨ་ཉི་ཟླའི་སྟེང༌། ། ཐུགས་སྲོག་ཧཱུྃ་ཡིག་བཙོ་མ་གསེར་མདོག་མཐར། ། སྔགས་ཕྲེང་རང་སྒྲ་སྒྲོག་བཞིན་འཁོར་བ་ལས། ། འོད་ཀྱི་ཟེར་འཕྲོས་ཕྱི་སྣོད་གཞལ་ཡས་ཁང༌། ། ནང་བཅུད་སེམས་ཅན་ལྷར་གྱུར་སྔགས་ཀྱི་སྒྲ། ། བུང་བ་ཚང་ཞིག་ལྟ་བུ་དི་རི་རི། ། གྲགས་སྟོང་བྲག་ཆ་དྲན་སྟོང་འོད་གསལ་དབྱིངས། ། སྣང་སྲིད་གཞིར་བཞེངས་ཡེ་ཤེས་རྩལ་རྫོགས་གྱུར།
ཨོཾ་གུ་རུ་པུཎྱེ་ཌཱ་ཀ་ཌཱཀྐི་ཨཱ་པ་ར་མི་ཏ་སིདྡྷི་ཛ་ཛཿ བསྙེན་སྒྲུབ་དབྱེར་མེད་ཅི་ནུས་བཟླས། ཞེས་དང་ཤམ་བུར། སླར་ཡང་ཐུགས་སྲོག་སྔགས་ལས་འོད་ཟེར་ནི། ། གསེར་མདོག་སྣ་ཚོགས་ནོར་བུའི་རྣམ་པ་ཅན། ། གྲངས་མེད་རབ་འཕྲོས་ཕྱི་ནང་ཀུན་ཏུ་ཁྱབ། ། ཚེ་དང་བསོད་ནམས་དཔལ་དང་འབྱོར་བ་དང༌། ། ལེགས་ཚོགས་ཡོན་ཏན་ཉམས་རྟོགས་ཡེ་ཤེས་ཀུན། ། ཡར་ཟླ་བཞིན་རྒྱས་ཚུར་འདུས་སྙིང་གར་ཐིམ། ། འགྱུར་མེད་རིག་པའི་ཡེ་ཤེས་རྩལ་རྫོགས་ནས། །
སྣང་སྲིད་མོས་བཞིས་དབང་དུ་བསྡུས་པར་བསམ། རྩ་སྔགས་མཐར། ཨ་ཏྲི་ནྲྀ་ཡཾ་སརྦ་འགུལ་འགུལ༔ མ་མ་ཧྲིཾ་ཧྲིཾ༔ མ་མ་ཁ་ཤི༔ མི་སྙིང་བསྒུལ་བསྒུལ༔ མི་འགྲམ་ཆོག་ཆོག༔ ཧྲིང་ཧྲིང་བསྡུས་བསྡུས་མ་མ་ཁ་ཤི་བཾ་ཧཱུྃ་ཛཿ ཞེས་བཏགས་ལ་བཟླའོ། བརྒྱད་པ་ཐུན་མཚམས་གཏོར་མ་འབུལ་བ་ནི།
ཧཱུྃ༔ གླིང་བཞི་གླིང་ཕྲན་བཀོད་པའི་ཚོམ་བུ་ལ༔ ལྷ་མིའི་ཡོ་བྱད་ནོར་རྫས་རྒྱན་གྱིས་ཕྱུག༔ སྣང་སྲིད་འདི་རུ་ཅི་སྲིད་འཚོགས་པ་ཡི༔ ཕྱི་ནང་མཉེས་མཆོད་དགྱེས་པའི་འདོད་རྒུའི་ཚོགས༔ པད་འབྱུང་ནོར་ལྷ་བསྒྲུབ་ཕྱིར་མཆོད་པ་འབུལ༔ སྒྲུབ་ལ་ཚེ་ཆོས་ཟས་ནོར་མངའ་ཐང་སྲིད༔ ཡིད་ལ་མོས་པའི་དངོས་གྲུབ་སྩལ་དུ་གསོལ༔ ཨོཾ་གུ་རུ་ཌཱཀྐི་ཧ་རི་ནི་ས་ཡཀྴ་ནཱ་ག་དྷེ་ཝ་ལོ་ཀ་པཱ་ལ་ས་པ་རི་ཝཱ་ར་ཨི་དཾ་བྷ་ལིཾ་ཏ་ལ་ཁ་ཁ་ཁཱ་ཧི༔ ཞེས་བསྐུལ་དབྱངས་གསལ་ཡི་གེ་བརྒྱ་པས་ཁ་བཀང་ངོ༌།
གསུམ་པ་རྗེས་ཀྱི་རིམ་པར་ཉེར་གཅིག་ལས། ཐོག་མར་ཚོགས་ཀྱི་མཆོད་པ་ལ་བརྒྱད་ལས། དང་པོ་བསང་སྦྱང་ནི། ཧཱུྃ༔ གདོད་ནས་ཆོས་དབྱིངས་ངོ་བོ་སྟོང༔ རང་བྱུང་སྙིང་པོའི་འོད་ཟེར་གྱིས༔ རྒྱུ་འབྱུང་ཡི་གེ་སྦྱོང་བྱེད་འཕྲོས༔ གཙང་བཙོག་བཟང་ངན་ཀ་ནས་དག༔ ཨོཾ་སརྦ་དྷརྨ་རྃ་ཡྃ་ཁྃ་ཤུདྡྷེ་ཧོཿ གཉིས་པ་བྱིན་བརླབ་ནི།
ཧཱུྃ༔ བདག་ཉིད་ལྷ་ཡི་ཐུགས་ཀ་ནས༔ བྱིན་རློབ་ཡི་གེ་འབྲུ་གསུམ་འཕྲོས༔ ཨོཾ་ཨཱཿཧཱུྃ་གིས་སྦྱངས་སྤེལ་བསྒྱུར༔ ཚོགས་རྫས་ནམ་མཁའི་མཛོད་དུ་གྱུར༔ ཨོཾ་ག་ཎ་ཙཀྲ་པཱུ་ཛ་བི་ཤྭ་མུ་ཥེ་བྷྱཿ གསུམ་པ་ཚོགས་ཞིང་སྤྱན་འདྲེན་པ་ནི། ཧཱུྃ༔ འོག་མིན་ཆོས་དབྱིངས་ཕོ་བྲང་ནས༔ རྗེ་བཙུན་ཐོད་ཕྲེང་ཡབ་ཡུམ་ལ༔
དཔའ་བོ་མཁའ་འགྲོའི་ཚོགས་ཀྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ ལོངས་སྤྱོད་དབང་ཕྱུག་ཛམ་བྷ་ལ༔ ས་སྙིང་མདོག་ཅན་ཡུམ་དང་སྦྱོར༔ དབང་སྡུད་མཁའ་འགྲོའི་ཚོགས་དང་བཅས༔ ཚོགས་ལ་སྤྱན་འདྲེན་གཤེགས་སུ་གསོལ༔ བཀའ་དང་དམ་ཚིག་ཕོ་བྲང་ནས༔ གཏེར་སྲུང་དམ་ཅན་རྒྱ་མཚོ་ལ༔ སྤྲུལ་པ་ཡང་སྤྲུལ་ཚོགས་ཀྱིས་བསྐོར༔ ཚོགས་ལ་སྤྱན་འདྲཻན་གཤེགས་སུ་གསོལ༔
ཧཱུྃ༔ ཞི་བའི་ལྷ་ཚོགས་ཐིབས་སེ་ཐིབ༔ ཁྲོ་བོའི་ལྷ་ཚོགས་ཡ་ལ་ལ༔ ཆོས་སྐྱོང་ལས་བྱེད་ཁྱུགས་སེ་ཁྱུག༔ དུར་ཁྲོད་ཕོ་བྲང་ཚོགས་ཁང་ལ༔ གཤེགས་ཤིང་བྱིན་གྱིས་བརླབ་ཏུ་གསོལ༔ དཀྱིལ་འཁོར་རྫས་ལ་བྱིན་ཆེན་ཕོབ༔ མོས་པའི་སྐལ་ལྡན་སྨིན་པར་མཛོད༔ ཨོཾ་བཛྲ་ས་མཱ་ཡ་ཛ་ཛ༔ བཞི་པ་ཕུད་ཀྱི་མཆོད་པ་ནི།
ཧཱུྃ༔ བླ་མ་ཡི་དམ་མཁའ་འགྲོ་དང་༔ དབང་སྡུད་ཡབ་ཡུམ་མགྱོགས་མ་བཅས༔ དམ་ཅན་གཏེར་བདག་ཆོས་སྐྱོང་ལ༔ ཞལ་ཟས་ཚོགས་ཀྱི་མཆོད་པ་འབུལ༔ བཞེས་ནས་སྐལ་ལྡན་བདག་ཅག་ལ༔ མཆོག་དང་ཐུན་མོང་དངོས་གྲུབ་སྩོལ༔ ཨོཾ་ཨཱཿཧཱུྃ་གུ་རུ་དྷེ་ཝ་ཌཱཀྐི་ནཱི་ག་ཎ་ཙཀྲ་པཱུ་ཛ་ལ་ཁཱ་ཧི༔ ལྔ་པ་བསྐང་བ་ནི། ཧཱུྃ༔
ཕྱི་ཡི་སྤྱན་གཟིགས་འདོད་ཡོན་རྣམ་ལྔའི་གཏེར༔ ནང་གི་རྫས་མཆོག་བླ་མེད་མཆོད་པའི་སྤྲིན༔ གསང་མཆོད་སྦྱོར་སྒྲོལ་དབང་པོ་རྣམ་ལྔ་ཡིས༔ རིག་འཛིན་ནོར་ལྷ་རྒྱ་མཚོའི་ཐུགས་དམ་བསྐང་༔ དབང་དྲག་པདྨ་ཐོད་ཕྲེང་ཐུགས་དམ་བསྐང་༔ དབང་སྡུད་མཁའ་འགྲོ་སྡེ་བཞིའི་ཐུགས་དམ་བསྐང་༔ བཀའ་སྲུང་གཏེར་བདག་རྣམས་ཀྱི་ཐུགས་དམ་བསྐང་༔ ཕྱི་ནང་གསང་བའི་ལྷ་ཚོགས་ཐུགས་དམ་བསྐང༔ ཐུགས་དམ་བསྐངས་ལ་དགྱེས་པ་རབ་བསྐྱེད་ནས༔ སྒྲུབ་ལ་དགོས་འདོད་ཡིད་བཞིན་ཆར་ལྟར་ཕོབ༔
རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔
དྲུག་པ་བཤགས་པ་ནི། ཧོཿ དཀྱིལ་འཁོར་གསང་བའི་ལྷ་ཚོགས་དགོངས་སུ་གསོལ༔ ཕྱི་ནང་དམ་ཚིག་འགལ་ཞིང་ཉམས་པ་དང༔ བསྙེན་སྒྲུབ་བསྐང་བཤགས་མཆོད་རྫས་ཆད་ཅིང་ལྷག༔ བག་མེད་དམ་འགལ་ལེ་ལོ་ཅི་མཆིས་པ༔ ཞལ་ཟས་ཚོགས་ཀྱི་མཆོད་པས་སྐོང་ཞིང་བཤགས༔ ཉམས་སྒྲིབ་དག་ནས་ཚངས་པར་སྩལ་དུ་གསོལ༔ ཨོཾ་བཛྲ་ས་ཏྭ་ཧཱུྃ༔
བདུན་པ་བསྒྲལ་བསྟབ་ནི། ཧཱུྃ༔ མདུན་དུ་ཧོམ་ཁུང་ལྕགས་ཁང་གྲུ་གསུམ་ནང༔ ནྲྀ་ཏྲི་ལས་སྐྱེས་དགྲ་བགེགས་འབྱུང་པོ་དང༔ གོད་བདག་དབུལ་སྲི་མངོན་སུམ་གསལ་བར་གྱུར༔ ན་མོ༔ མཆོག་གསུམ་རྩ་བ་ཕྱག་རྒྱ་ཏིང་འཛིན་སྔགས༔ ཁྱད་པར་བཀའ་སྲུང་ཆོས་སྐྱོང་བདེན་པའི་མཐུས༔ གནོད་བྱེད་འབྱུང་པོ་བར་ཆད་རྩོམ་པའི་རིགས༔ རང་དབང་མེད་པར་ཚོགས་ལིང་འདི་ལ་ཁུག༔
བསྐྲད་ཅིང་བསྡམས་ལ་བསྒྲལ་གཏུབས་ཕྱེ་མར་ཐོངས༔ ཨོཾ་བཛྲ་ཨཾ་ཀུ་ཤ་ཡ་ཛཿ ཧཱུྃ༔ ཡེ་ཤེས་ཐུགས་ལས་སྤྲུལ་པ་ཁྲོ་བོའི་རྒྱལ༔ སྲས་མཆོག་ལས་མཛད་བཛྲ་ཀུ་མཱ་ར༔ ཕྱག་གཉིས་སྲིད་པའི་རི་རབ་ཕུར་བུ་བསྒྲིལ༔ བྱད་མ་གདུག་པའི་སྙིང་ལ་ཀཱི་ལ་ཡ༔ ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷྣཱན་བཾ་ཧཱུྃ་ཕཊ྄ཿ གནོད་བྱེད་དམ་སྲི་མཱ་ར་ཡ་ཏྲིག་ནན༔ གཟིར་ནན༔
མཱ་ར་ཡ་རྦད་རྦད༔ བརྒྱད་པ་ཞལ་དུ་བསྟབ་པ་ནི། ཧཱུྃ༔ དབང་སྡུད་རྒྱལ་པོ་དཀྱིལ་འཁོར་ལྷ་ཡི་ཚོགས༔ དུག་ལྔ་དགྲ་བགེགས་བསྒྲལ་བའི་ཤ་ཁྲག་འབུལ༔ རྔམ་ཡངས་ཞལ་དུ་བཞེས་ཤིག་མགྲིན་པར་དྲོངས༔ བདེ་སྟོང་ཆོས་ཉིད་རང་བྱུང་ལྟོ་བར་བསྐྱིལ༔ ཨོཾ་ཨཱཿཧཱུྃ་དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བ་སུ་ཏ་ཁཱ་ཧི༔ གཡང་སྐྱབས་བྱ་བར་འདོད་ན་གཡང་འབོད་དངོས་གྲུབ་ཆར་འབེབས་འདིར་བྱ། དེ་ནས་ཚོགས་ལ་རོལ།
གཉིས་པ་རྗེས་ཀྱི་བྱ་བ་ལ་བཅུ་གསུམ་ལས། དང་པོ་ལྷག་མ་གཏོང་བ་ནི། ཧཱུྃ༔ བཀའ་ཉན་མ་མོ་བྱེ་བ་འབུམ༔ གནས་ཉུལ་དུར་ཁྲོད་ཚོགས་ཁང་འགྲིམས༔ གསང་སྔགས་གྲོགས་ཀྱི་མེལ་ཚེ་མ༔ ལྷག་མ་བཞེས་ལ་ཕྲིན་ལས་མཛོད༔ ཨོཾ་བྷཀྵ་ལི་སི་ཏ་མ་བྷ་ལིཾ་ཏ་ཁཱ་ཧི༔ གཉིས་པ་ཆད་མདོ་བསྒྲག་པ་ནི། ཧཱུྃ༔
སྔོན་ཚེ་མེ་རི་འབར་བ་རུ༔ བླ་མ་ཐོད་ཕྲེང་དྲག་པོ་དང་༔ མཁའ་འགྲོ་གསང་བ་ཡེ་ཤེས་གཉིས༔ རྡོ་རྗེ་གསང་བའི་དཀྱིལ་འཁོར་ཕྱེ༔ སྟེང་འོག་ལྷ་སྲིན་ཁས་བླངས་བཞིན༔ གཏོར་མ་བཞེས་ལ་ཆད་མདོ་སྲུངས༔ དེ་འོག་ཏི་སྒྲོའི་ཚོགས་ཁང་དུ༔ རིག་འཛིན་པདྨ་འབྱུང་གནས་དང༔ མཁའ་འགྲོ་ཡེ་ཤེས་མཚོ་རྒྱལ་གཉིས༔ ཁྲག་འཐུང་དཀྱིལ་འཁོར་ཞལ་ཕྱེས་ཚེ༔
མ་སྲིང་གནས་ཉུལ་ཁས་བླངས་བཞིན༔ གཏོར་མ་བཞེས་ལ་བསྟན་པ་སྲུངས༔ ལྔ་བརྒྱ་དུས་ཀྱི་ཐ་མ་ལ༔ ཨོ་རྒྱན་རྩ་གསུམ་གླིང་པ་ཡིས༔ ཏི་སྒྲོའི་ཚོགས་ཁང་ཆེན་མོ་ནས༔ གསང་རྒྱ་ཟབ་གཏེར་བཏོན་པའི་ཚེ༔ ལས་ཀྱི་མ་མོས་ཁས་བླངས་བཞིན༔ གཏོར་མ་བཞེས་ལ་བསྟན་པ་སྲུངས༔ ཡང་གསང་སྒྲུབ་པའི་དཀྱིལ་འཁོར་འདི༔ ཕྱོགས་བཅུར་སྤེལ་བའི་ཕྲིན་ལས་མཛོད༔
ཨོཾ་ཀྲོ་ཏ་ཀྲོ་ཏི་ཌཱ་ཀ་ཌཱཀྐི་མ་མ་རུ་ལུ་བྷྱོཿ ཨི་དཾ་བྷ་ལིཾ་ཏ་ཁཱ་ཧི༔ གསུམ་པ་བརྟན་མ་སྐྱོང་བ་ནི། ཧཱུྃ༔ བོད་ཁམས་སྐྱོང་བ་བརྟན་མའི་ཚོགས༔ ལྷབ་ལྷུབ་རྒྱན་ལྡན་སིལ་སྙན་སྒྲ༔ བརྡ་གར་གླུ་དབྱངས་ཁྱུགས་སེ་ཁྱུག༔ མཆོད་གཏོར་བཞེས་ལ་ཕྲིན་ལས་མཛོད༔ ཨོཾ་མ་མ་ཏིང་ཏིང་ཤག་ཤག་ལེ་ལེ་མ་ཧཱ་བྷ་ལིཾ་ཏ་ཁཱ་ཧི༔ བཞི་པ་རྟ་བྲོ་བརྡུང་བ་ནི།
ཧཱུྃ་ཧཱུྃ་ཧཱུྃ༔ སྟོང་གསུམ་ཆེམ་ཆེམ་ཁྲོ་བོའི་བྲོ༔ མནན་ནོ་མ་སྲིང་མཁའ་འགྲོའི་བྲོ༔ ནམ་ཡང་མ་ལྡང་ལས་ཀྱི་བྲོ༔ སྒབ་འདྲེ་དམ་སྲི་འདུལ་ཞིང་བཤིག༔ ཨོཾ་ནན༔ ཨ་ནན༔ ཧཱུྃ་ནན༔ མཱ་ར་ཡ་ནན༔ ལྔ་པ་ཐུགས་དམ་བསྐུལ་ཞིང་དངོས་གྲུབ་བླང་བ་ནི།
ཧཱུྃ༔ བདེ་གཤེགས་ཀུན་འདུས་རིག་འཛིན་ཛམ་བྷ་ལ༔ མཁའ་འགྲོ་ནོར་ལྷ་རྒྱ་མཚོའི་ཚོགས་རྣམས་ལ༔ ལྷ་མིའི་དཔལ་ཡོན་འདོད་རྒུའི་གཏེར་ཆེན་པོ༔ དམ་རྫས་བདུད་རྩིའི་མཆོད་སྤྲིན་བླ་མེད་འབུལ༔ གདུང་སེམས་དམ་ཚིག་ལྡན་པས་ཚུལ་བཞིན་དུ༔ ཁྱེད་རྣམས་བསྙེན་སྒྲུབ་མཆོད་བསྟོད་ཕུལ་བའི་མཐུས༔ སྒྲུབ་མཆོག་རྣལ་འབྱོར་བདག་ལ་ཞལ་བཟང་སྟོན༔ ཐུགས་རྗེས་བརྩེར་དགོངས་ཤུགས་ལྡན་ཐུགས་རྗེ་བསྐྱེད༔ སྐུ་གསུམ་རྒྱལ་བའི་བྱིན་རླབས་མཐུ་སྟོབས་བསྡུས༔
རྩེ་གཅིག་བླ་མེད་མཆོག་གི་དངོས་གྲུབ་སྩོལ༔ ཉི་ཟླ་དྲང་སྲོང་རིག་འཛིན་ཚེ་བཅུད་བསྡུས༔ མི་འགྱུར་གནས་པ་ཚེ་ཡི་དངོས་གྲུབ་སྩོལ༔ བདེ་དགའི་དཔལ་ལྡན་ལྷ་ཀླུའི་མཐུ་སྟོབས་བསྡུས༔ བརྒྱུད་འཛིན་སྲིད་དང་དཔལ་འཕེལ་དངོས་གྲུབ་སྩོལ༔ སྣང་སྲིད་ལྷ་འདྲེ་མི་གསུམ་དབང་དུ་སྡུས༔ བླ་ཡིད་དུང་དུང་ཤེས་པ་དབང་མེད་སྒྱུར༔ གཡང་ཅན་ནོར་གྱི་ཕུང་པོ་རི་ལྟར་སྤུངས༔ བརྗིད་ལྡན་གོས་དང་དར་ཟབ་སྤྲིན་ལྟར་གཏིབས༔ གྲགས་ཅན་སྙན་པའི་སྒྲ་སྐད་འབྲུག་ལྟར་སྒྲོགས༔
བཅུད་ལྡན་ཟས་ནོར་ལོངས་སྤྱོད་ཆར་ལྟར་ཕོབ༔ བཀྲ་ཤིས་མི་ནོར་ཚེ་དཔལ་མཚོ་ལྟར་སྐྱིལ༔ འདོད་རྒུ་འབད་མེད་ལྷུན་གྱིས་གྲུབ་པ་དང༔ ཀུན་ལ་དབང་བསྒྱུར་ཆབ་འབངས་ཆོས་སྲིད་སྟོབས༔ སྲིད་པར་ཆེ་བཙན་འགྲན་ཟླ་བྲལ་བ་ཡིས༔ ཀུན་ཀྱང་ཐེག་ཆེན་ཆོས་ལ་འགོད་པར་སྩོལ༔ གསོལ་བཏབ་བདེན་པའི་འབྲས་བུ་གཡེལ་གྱུར་ན༔ བརྩེ་ཆེན་ཐུགས་རྗེས་དམ་བཅའ་གང་ལ་མཛད༔ བརྒྱུད་འཛིན་དབུལ་ཞིང་ཕོངས་པས་ཉམ་ཐག་ན༔ མཐུ་སྟོབས་བྱིན་རླབས་མྱུར་ཞེས་ཅི་ཞིག་བྱ༔
དེ་བས་ཐུགས་དམ་གཉན་པོས་བརྩེར་དགོངས་ལ༔ ཚུལ་བཞིན་སྒྲུབ་པའི་རིག་འཛིན་བདག་ཅག་ལ༔ རྟགས་དང་མཚན་མ་མངོན་སུམ་སྟོན་པ་དང༔ ཟས་ནོར་ལོངས་སྤྱོད་ཚེ་དཔལ་དངོས་གྲུབ་ཀྱི༔ སྐྱེ་བ་འདི་དང་ཚེ་རབས་ཐམས་ཅད་དུ༔ འཛད་མེད་གཏེར་ལ་སྤྱོད་པའི་དངོས་གྲུབ་སྩོལ༔ སརྦ་སིདྡྷི་ཨ་བྷི་ཥིཉྩ་ཨཱཿ དྲུག་པ་མཆོད་བསྟོད་ནི། ཧཱུྃ༔ ཕྱི་མཆོད་ཡིད་འོང་ལྷ་ཡི་གཏེར༔
ནང་མཆོད་བདུད་རྩི་དཀར་དམར་ཕུད༔ གསང་མཆོད་སྦྱོར་སྒྲོལ་བྷ་ལིཾ་ཏ༔ ནོར་བདག་འཁོར་དང་བཅས་ལ་འབུལ༔ ཨོཾ་བཛྲ་པུཥྤེ་ སོགས? ཨོཾ་སརྦ་པཉྩ་ཨ་མྲྀ་ཏ་རཀྟ་བ་ལིཾ་ཏ་པཱུ་ཛ་ཨཱཿཧཱུྃ༔ ཧཱུྃ༔ བདེ་ཆེན་ལྷུན་གྲུབ་ཆོས་དབྱིངས་ཡངས་པའི་ཀློང༔ འདོད་རྒུའི་དཔལ་ལྡན་ནོར་བདག་ལོངས་སྤྱོད་རྗེ༔ གསང་བའི་ཡུམ་མཆོག་དབྱིངས་ཕྱུག་དཔའ་མོ་དང༌། དབང་སྡུད་མཁའ་འགྲོ་ནོར་ལྷའི་ཚོགས་ལ་བསྟོད༔ བདུན་པ་བཟོད་གསོལ་ནི།
ཧཱུྃ༔ རིག་འཛིན་འདུས་པའི་དཀྱིལ་འཁོར་ལྷ་ཚོགས་ཀྱི༔ ཕྱི་ནང་གསང་བའི་དམ་ལས་འགལ་བ་དང༔ མ་འབྱོར་ཉམས་དང་ཆད་ལྷག་འཁྲུལ་པའི་ཚོགས༔ མཐོལ་ཞིང་བཤགས་ནས་མི་སྒྲིབ་ཚངས་པར་སྩོལ༔ ཨོཾ་བཛྲ་ས་ཏྭ་ས་མ་ཡ༔ སོགས? ཞེས་ཡིག་བརྒྱ་བཟླས། བརྒྱད་པ་རྟེན་ལ་བཞུགས་གསོལ་འདེབས་པ་ནི། ཨེ་མ་ཧོཿ མངོན་པར་དགའ་བའི་ཞིང་མཆོག་བདེ་བ་ཅན༔
རྣམ་དག་པདྨ་བཀོད་པའི་མཁའ་དབྱིངས་ནས༔ སྣང་མཐའ་འོད་མི་འགྱུར་ལ་གསོལ་བ་འདེབས༔ དབང་བཞི་སྩོལ་ཞིང་བརྟན་པར་བཞུགས་སུ་གསོལ༔ རྔ་ཡབ་དཔལ་རི་ཟངས་མདོག་ཙིཏྟའི་དབྱིབས༔ ལྷུན་གྲུབ་པདྨ་འོད་ཀྱི་ཕོ་བྲང་ནས༔ ཨོ་རྒྱན་ཡབ་ཡུམ་རྣམས་ལ་གསོལ་བ་འདེབས༔ དབང་བཞི་སྩོལ་ཞིང་བརྟན་པར་བཞུགས་སུ་གསོལ༔ ཡིད་བཞིན་འཁོར་ལོ་འདོད་རྒུ་འབྱུང་བའི་ཞིང༔ སྣང་སྲིད་དབང་དུ་འདུ་བའི་གནས་མཆོག་ནས༔ གཙོ་མཆོག་མཁའ་འགྲོ་ནོར་ལྷར་གསོལ་བ་འདེབས༔
དབང་བཞི་སྩོལ་ཞིང་བརྟན་པར་བཞུགས་སུ་གསོལ༔ དེང་ནས་བཞུགས་ཏེ་བྱང་ཆུབ་སྙིང་པོའི་བར༔ བསོད་ནམས་ལོངས་སྤྱོད་འབད་མེད་འགྲུབ་པ་དང༔ མི་མཐུན་བདུད་བཞིའི་ཚོགས་ལས་རབ་རྒྱལ་ནས༔ ཚེ་དང་སྒྲུབ་པ་མཉམ་པར་མཛད་དུ་གསོལ༔ ཨོཾ་གུ་རུ་པདྨ་སརྦ་སིདྡྷི་ཛཿ དགུ་པ་བརྟན་བཞུགས་དང་གཡང་སྐྱབས་སྐབས་ཡིན་ན་རྒྱས་གདབ་བྱ། བཅུ་པ་དཀྱིལ་འཁོར་བསྡུ་བ་ནི། ཧཱུྃ༔ གསང་འདུས་རང་བྱུང་དཔལ་ཆེན་ཕོ་བྲང་ལྷ༔
དཀྱིལ་འཁོར་མཐའ་ནས་འཁོར་བསྡུ་ཡུམ་ལ་བསྡུ༔ ཡུམ་ཡབ་ཧཱུྃ་ཐིམ་ཧཱུྃ་ཡང་དམིགས་མེད་ཀློང༔ ཀ་དག་རང་བྱུང་རང་ཤར་ཀློང་དུ་ཧོཿ ཨ་ཨཱཿ བཅུ་གཅིག་པ་བསྔོ་བ་ནི། ཧོཿ དམིགས་མེད་རྒྱ་ཡན་ཆོས་ཉིད་རྒྱུ་ཡི་བསྔོ༔ རང་ཤར་རང་རྩལ་མ་འགགས་ལམ་གྱི་བསྔོ༔ སྣ་ཚོགས་སྤྲོས་བྲལ་ཀ་དག་འབྲས་བུའི་བསྔོ༔ ཀུན་གཞི་སྐྱེ་མེད་འཁོར་འདས་གཅིག་ཏུ་བསྔོ༔
བཅུ་གཉིས་པ་སྨོན་ལམ་ནི། ཧོཿ སྲིད་པས་བསྡུས་པའི་མཐའ་ཡས་སེམས་ཅན་རྣམས༔ དབུལ་ཕོངས་པྲེ་ཏའི་འཆིང་བ་རབ་གྲོལ་ནས༔ དོན་གཉིས་བསོད་ནམས་འབྲས་བུ་ཚོགས་རྫོགས་ཏེ༔ མཐར་ཐུག་གུ་རུའི་གོ་འཕང་ཐོབ་གྱུར་ཅིག༔ བཅུ་གསུམ་བཀྲ་ཤིས་ནི། ཧཱུྃ༔ ཆོས་སྐུའི་བཀྲ་ཤིས་སྣང་མཐའ་འོད་མི་འགྱུར༔ ཀ་དག་ལྷུན་གྲུབ་རྟོགས་པའི་བཀྲ་ཤིས་ཤོག༔
ལོངས་སྐུའི་བཀྲ་ཤིས་འཆི་མེད་ཚེ་ཡི་ལྷ༔ གནས་ལུགས་རང་རྩལ་མངོན་རྫོགས་བཀྲ་ཤིས་ཤོག༔ སྤྲུལ་སྐུའི་བཀྲ་ཤིས་རིག་འཛིན་པདྨ་འབྱུང༔ ཚེ་རབས་གཏན་གྱི་བླ་མར་བཀྲ་ཤིས་ཤོག༔ ཟབ་རྒྱའི་བཀྲ་ཤིས་མཁའ་འགྲོ་ལས་ཀྱི་བདག༔ གསང་རྒྱུད་གདམས་པས་རྒྱུད་སྨིན་བཀྲ་ཤིས་ཤོག༔ དགོས་འདོད་ཀུན་འབྱུང་བླ་མ་ཡི་དམ་ཚོགས༔ ཟིལ་གནོན་དབང་སྡུད་པདྨ་རྒྱལ་པོ་རྩལ༔ མཁའ་འགྲོ་རྒྱ་མཚོ་གནོད་སྦྱིན་ནོར་གྱི་བདག༔ ཕྱི་ནང་རྩ་གསུམ་ལྷ་ཡི་བཀྲ་ཤིས་ཤོག༔
ཅེས་པ་འདི་ཡང་གཞུང་ཉིད་ལ་རིགས་མཐུན་གྱི་ཆོ་ག་དག་ལས་ཁ་བཀང་སྟེ། སྐྱིད་གྲོང་སྨྱོན་པས་ཁམས་གསུམ་བདེ་ལྡན་དཔལ་འཁྱིལ་དུ་བཀོད་པ་དགེ་བར་གྱུར་ཅིག སརྦ་མངྒ་ལཾ།། །། ༈ གུ་རུ་ནོར་ལྷ་དབྱེར་མེད་ཀྱི་གཡང་འབོད་དངོས་གྲུབ་ཆར་འབེབས་ཞེས་བྱ་བ་བཞུགས་སོ། རྒྱལ་བ་ཀུན་གྱི་སྤྱི་གཟུགས་པདྨ་འབྱུང༌། ། གང་གི་ཐུགས་རྗེའི་རྣམ་རོལ་རྨད་པོ་ཆེ། ། མི་ཟད་རྒྱུན་གྱི་འཁོར་ལོས་ཕྱུག་པའི་ཕྱིར། ། དངོས་གྲུབ་འགུགས་པའི་ཆུ་རྒྱུན་འདི་ན་སྤྲོ། དེ་ཡང་གཡང་རྟེན་རྫས་གཏོར་སོགས། པདྨ་རྒྱལ་པོའི་སྤྱི་གཞུང་འགལ་མེད་ལེགས་པར་གྲུབ་ནས།
༈ དང་པོ་སྒབ་འདྲེ་བསེ་རག་བསྐྲད་པ་ནི། ཧཱུྃ༔ ང་ནི་དབང་དྲག་པདྨ་ཧེ་རུ་ཀཿ ཉོན་ཅིག་བསེ་རག་དབུལ་སྲི་ལྟོགས་འགོང་ཚོགས༔ དབུས་ཀྱི་རི་རབ་ལྷོ་ཕྱོགས་འཛམ་གླིང་འདིར༔ སྤྱི་མཐུན་ཆོས་ནོར་ལོངས་སྤྱོད་སྤེལ་བ་ལ༔ རང་རང་ལས་ཀྱི་དབང་གིས་མི་འཚམས་པའི༔ དབུལ་སྲི་མི་ལ་བསེ་རག་ཞེས་བྱ་བ༔ གང་གི་རྒྱུ་ནི་སེར་སྣའི་རང་གཟུགས་ཏེ༔ རྐྱེན་ནི་རྒྱུ་མཐུན་ཡི་དྭགས་ཡིད་ཀྱི་ལུས༔
སྣ་ཚོགས་གཟུགས་སུ་བརྫུ་ཞིང་དཔལ་གཡང་རྐུ༔ སྣོད་བཅུད་རྟེན་འབྲེལ་ལེགས་ཚོགས་སྤེལ་བ་ལ༔ བྱུར་དང་མི་ཁ་གོད་ཁ་གང་སྟོང་སོགས༔ རྣམ་ཀུན་བར་ཆད་སྣ་ཚོགས་སྒབ་འདྲེ་ལྡང་༔ ལྟོགས་འགོང་དབུལ་སྲི་འབྱུང་པོའི་སྡེ་ཚོགས་ཀུན༔ ཚྭ་རམ་སྒོག་གཡེར་ལ་སོགས་མི་ཁའི་རྫས༔ རང་རང་ཡིད་མཐུན་ཡས་སྟགས་འདི་ལོངས་ལ༔ ལན་ཆགས་བུ་ལོན་འབྲེལ་ཐག་ཆོད་པར་གྱིས༔ མྱུར་དུ་མཐའ་ཡས་རྒྱ་མཚོའི་ཕ་མཐར་སོང་༔ བསྒོ་བའི་བཀའ་ལས་འདའ་ན་ལུས་ངག་ཡིད༔
ཡི་དམ་དྲག་ཏུ་ཁྲོས་པའི་ཏིང་འཛིན་གྱིས༔ རྡུལ་ཕྲན་བཞིན་དུ་བརླག་པར་གདོན་མི་ཟ༔ དེ་བས་ད་ལྟ་ཉིད་དུ་ཕྱིར་དེངས་ཤིག༔ ཧཱུྃ་ཧཱུྃ་ཧཱུྃ༔ ཨུ་ཙ་ཏ་ཡ་ཕཊ྄ཿ ཡེ་ཤེས་ལྔ་ཡི་སྲུང་འཁོར་བརྟན་པར་བསྒོམ༔ གཉིས་པ་དག་བྱེད་བསང་ཁྲུས་བྱ་བ་ནི༔ ཨོཾ་ཨཱཿཧཱུྃ༔ ལྷ་ཤིང་བསང་གིས་མི་བསངས་གང་ཡང་མེད༔ ཆབ་གཙང་ཁྲུས་ཀྱིས་མི་འདག་གང་ཡང་མེད༔
གཙང་སྨེ་གཉིས་འཛིན་སེམས་ཀྱི་འཁྲུལ་སྣང་ཆར༔ བཙོག་མནོལ་དམེ་ཡུགས་མི་གཙང་གྲིབ་ཕོག་པ༔ ཕྱི་ནང་འབྱུང་འཁྲུགས་རྟེན་འབྲེལ་ཉེས་ཚོགས་ཀུན༔ འབྱུང་ལྔ་རྣམ་དག་ཡུམ་ལྔའི་མཁའ་དབྱིངས་ཀློང་༔ ཆོས་ཉིད་རྣམ་དག་དབྱིངས་སུ་དག་གྱུར་ཅིག༔ ཨོཾ་ཨེ་ཧོ་ཤུདྡྷེ་ཤུདྡྷེ་སྭཱ་ཧཱཿ ཡྃ་ཧོ་ཤུདྡྷེ་ཤུདྡྷེ་སྭཱ་ཧཱཿ བྃ་ཧོ་ཤུདྡྷེ་ཤུདྡྷེ་སྭཱ? ལྃ་ཧོ་ཤུདྡྷེ་ཤུདྡྷེ? རྃ་ཧོ་ཤུདྡྷེ་ཤུདྡྷེ? ཨེ་ཡྃ་བྃ་ལྃ་རྃ་ཧོ་ཤུདྡྷེ་ཤུདྡྷེ་སྭཱ་ཧཱཿཨ་ཨ་སྭཱ་ཧཱ༔ ཞེས་གཏེར་ཁ་འོག་མ་སྐུ་དགོངས་ལས་སོ། དེ་ནས་ཚེ་བསོད་དཔལ་འབྱོར་མངའ་ཐང་དབང་བའི་གཅེས་ཕྲུག་ཕོ་མོ་རིགས་ལྡན་གྱི་ཕྱག་ཏུ་ལྕགས་ཀྱུ་ནེའུ་ལེ་མདའ་དར་དང་པདྨའི་ཞགས་པ་བཅས་ཐོགས།
རྣལ་འབྱོར་སྒྲུབ་པ་པོའི་ཕྱག་ཏུ་རྔ་ཤིང་དང་དམ་ཚིག་རྡོ་རྗེ་རཏྣའི་ཞགས་པ་བཅས་ཐོགས་ལ་དབྱངས་སྙན་པོ་དང་བཅས་ནས་འདི་སྐད་དོ། ཧཱུྃ། ཆོས་དབྱིངས་ལྷུན་གྲུབ་བདེ་ཆེན་དབྱིངས་ཀྱི་མཁའ། ། ཀློང་ལྔ་ཟེར་ཐག་འཚེར་བའི་ཕོ་བྲང་ནས། ། སྐལ་ལྡན་སྨིན་གྲོལ་ལམ་ལ་འགོད་མཛད་པའི། ། རིག་འཛིན་བླ་མའི་ཐུགས་རྗེས་གཡང་ཁུག་ཅིག ། གཟུང་འཛིན་བྲལ་བ་སེམས་ཉིད་རིག་པའི་མཁའ། ། རང་གསལ་རིག་པའི་ཆོ་རོལ་ཕོ་བྲང་ནས། ། རང་རིག་སངས་རྒྱས་ཆོས་སྐུར་གྲོལ་མཛད་པའི། ། སངས་རྒྱས་བྱང་སེམས་བྱིན་རླབས་གཡང་ཁུག་ཅིག །
མ་འགགས་ཤར་གྲོལ་རང་བྱུང་ཤར་བའི་མཁའ། ། མདོ་སྡེ་འདུལ་བ་ལུང་རིགས་ཕོ་བྲང་ནས། ། ཡོ་ག་རྣམ་གསུམ་ཆོས་ཀྱིས་སྨིན་མཛད་པའི། ། ཕྱག་རྫོགས་གཞི་གྲོལ་ཆོས་ཀྱི་གཡང་ཁུག་ཅིག ། བསྟན་པའི་བརྒྱུད་འཛིན་འཛམ་གླིང་ཡོངས་ཀྱི་མཁའ། ། སྙན་པའི་བ་དན་བསྒྲེངས་པའི་ཕོ་བྲང་ནས། ། མ་རིག་སེམས་ཅན་འཁོར་བ་སྟོངས་མཛད་པའི། ། སྐྱེས་ཆེན་ཚོགས་འདུས་དགེ་འདུན་གཡང་ཁུག་ཅིག ། ཐུགས་རྗེའི་རྩལ་ལས་གང་འདུལ་སྤྲུལ་པའི་ཀློང༌། ། རྒྱུད་སྡེ་བཞི་དྲུག་ཐེག་རིམ་དགུ་ཡི་ལྷ། །
སྲིད་པ་གསུམ་ན་སྟོབས་བཅུས་དབང་བསྒྱུར་བ། ། ཡི་དམ་ལྷ་ཚོགས་དངོས་གྲུབ་གཡང་ཁུག་ཅིག ། རྫུ་འཕྲུལ་ཤུགས་ཀྱིས་མཁའ་ལ་ལམ་ལམ་འགྲོ། ། རྩ་རླུང་ཐིག་ལེའི་དྭངས་མའི་སྲོག་འཛིན་མ། ། ཆོས་སྐུ་ཡུམ་ཆེན་རྒྱལ་ཀུན་བསྐྱེད་པའི་ཡུམ། ། མ་སྲིང་མཁའ་འགྲོས་རྟེན་འབྲེལ་གཡང་ཁུག་ཅིག ། སྔོན་ཚེ་རྒྱལ་བའི་བཀའ་བཏགས་དམ་གནས་པ། ། མཐུ་རྩལ་སྟོབས་ལྡན་ཤ་ཁྲག་སྲོག་ལ་རྔམ། ། དམ་སྲི་བདུད་རིགས་དགྲ་བགེགས་ཐལ་བར་བརླག ། ཆོས་སྐྱོང་སྲུང་མའི་མཐུ་རྩལ་གཡང་ཁུག་ཅིག །
ཤར་ཕྱོགས་མགྱོགས་མ་རྡོ་རྗེ་ལྕགས་ཀྱུ་མས། ། ཡུལ་འཁོར་སྲུང་དང་དྲི་ཟ་ལྷ་མི་བཅས། ། ཤར་ཕྱོགས་ལུས་འཕགས་གླིང་ལ་དབང་བསྒྱུར་བའི། ། ཕྱྭ་གཡང་དཔལ་འབྱོར་འདོད་རྒུ་འདིར་འདུས་ཤིག ། ལྷོ་ཕྱོགས་མགྱོགས་མ་རིན་ཆེན་ཞགས་པ་མས། ། འཕགས་སྐྱེས་པོ་དང་གཤིན་རྗེ་ལྷ་མི་བཅས། ། ལྷོ་ཕྱོགས་འཛམ་བུ་གླིང་ལ་དབང་བསྒྱུར་བའི། ། ཕྱྭ་གཡང་དཔལ་འབྱོར་འདོད་རྒུ་འདིར་འདུས་ཤིག ། ནུབ་ཕྱོགས་མགྱོགས་མ་པདྨ་ལྕགས་སྒྲོག་མས། ། སྤྱན་མི་བཟང་དང་ཀླུ་དབང་ལྷ་མི་བཅས། །
ནུབ་ཕྱོགས་བ་ལང་སྤྱོད་ལ་དབང་བསྒྱུར་བའི། ། ཕྱྭ་གཡང་དཔལ་འབྱོར་འདོད་རྒུ་འདིར་འདུས་ཤིག ། བྱང་ཕྱོགས་མགྱོགས་མ་རྒྱ་གྲམ་དྲིལ་བུ་མས། ། རྣམ་ཐོས་སྲས་དང་གནོད་སྦྱིན་ལྷ་མི་བཅས། ། བྱང་ཕྱོགས་སྒྲ་མའི་སྙན་ལ་དབང་བསྒྱུར་བའི། ། ཕྱྭ་གཡང་དཔལ་འབྱོར་འདོད་རྒུ་འདིར་འདུས་ཤིག ། དངོས་གྲུབ་བདག་མོ་ཀླུ་མོ་ནོར་སྐྱོང་མས། ། ལྷ་ཀླུ་མི་ཡི་མངའ་ཐང་ལོངས་སྤྱོད་སྲིད། ། ཚེ་དཔལ་མངའ་ཐང་སྙན་གྲགས་འདོད་རྒུའི་དཔྱིད། ། ཕྱྭ་གཡང་དཔལ་འབྱོར་འདོད་རྒུ་འདིར་འདུས་ཤིག །
གཞན་ཡང་ལོ་ཟླ་ཚེས་ལ་དབང་བ་དང༌། ། ལོ་དང་སྤར་སྨེ་དུས་འཛིན་ས་ཡི་བདག ། ཆུ་ཚོད་འབྱུང་ལྔའི་ཁམས་དང་རྒྱུ་སྐར་གྱི། ། ཕྱྭ་གཡང་དཔལ་འབྱོར་འདོད་རྒུ་འདིར་འདུས་ཤིག ། སྡེ་དཔོན་སུམ་ཅུ་སྔགས་བདག་བཅོ་བརྒྱད་དང༌། ། དྲེགས་ཆེན་བཅོ་བརྒྱད་འཇིགས་དགུ་སྡེ་བརྒྱད་ཀྱིས། ། འཛམ་གླིང་སྲིད་པའི་ཡིད་ལ་གང་མོས་པའི། ། རྣལ་འབྱོར་བདག་གིས་དབང་དུ་འདུ་བར་མཛོད། ། ཕྱྭ་ཁུ་ཡེ་གཡང་ཁུ་ཡེ་ཧུ་ཡེ་གཡང་སྡུད་དོ། ཞེས་དང༌།
དེ་ནས་བརྟན་བཞུགས་གསོལ་བ་ནི། ཨེ་མ་ཧོ། མངོན་པར་དགའ་བའི་ཞིང་མཆོག་བདེ་བ་ཅན། ། རྣམ་དག་པདྨ་བཀོད་པའི་མཁའ་དབྱིངས་ནས། ། སྣང་མཐའ་འོད་མའི་འགྱུར་ལ་གསོལ་བ་འདེབས། ། དབང་བཞི་སྩལ་ཞིང་བརྟན་པར་བཞུགས་སུ་གསོལ། ། རྔ་ཡབ་དཔལ་རི་ལྷུན་གྲུབ་པདྨ་འོད། ། ཟངས་མདོག་ཙིཏྟའི་དབྱིབས་ཀྱི་ཕོ་བྲང་ནས། ། ཨོ་རྒྱན་ཡབ་ཡུམ་རྣམས་ལ་གསོལ་བ་འདེབས། ། དབང་བཞི་སྩལ་ཞིང་བརྟན་པར་བཞུགས་སུ་གསོལ། །
ཡིད་བཞིན་འཁོར་ལོ་འདོད་རྒུ་འབྱུང་བའི་གནས། ། དུག་ལྔ་རྣམ་དག་སྐུ་ལྔ་ལྷུན་གྱིས་གྲུབ། ། ཡེ་ཤེས་རྩལ་ལྔ་སྤྲས་པའི་ཕོ་བྲང་ནས། ། ཐོད་ཕྲེང་ཡབ་ཡུམ་རྣམས་ལ་གསོལ་བ་འདེབས། ། དབང་བཞི་སྩལ་ཞིང་བརྟན་པར་བཞུགས་སུ་གསོལ། ། ཡིད་བཞིན་འཁོར་ལོར་འདོད་རྒུ་འབྱུང་བའི་གནས། ། སྣང་སྲིད་དབང་དུ་འདུ་བའི་གནས་མཆོག་ནས། ། བརྟན་གཡོ་པདྨ་རྒྱལ་པོར་གསོལ་བ་འདེབས། ། དབང་བཞི་སྩལ་ཞིང་བརྟན་པར་བཞུགས་སུ་གསོལ། ། དེང་ནས་བཟུང་སྟེ་བྱང་ཆུབ་སྙིང་པོའི་བར། །
བསོད་ནམས་ལོངས་སྤྱོད་འབད་མེད་འགྲུབ་པ་དང༌། ། མི་མཐུན་བདུད་བཞིའི་ཚོགས་ལས་རབ་རྒྱལ་ནས། ། ཚེ་དང་སྒྲུབ་པ་མཉམ་པར་མཛད་དུ་གསོལ། ཨོཾ་གུ་རུ་པདྨ་སརྦ་སིདྡྷི་ཛཿ
བརྟན་བཞུགས་གསོལ་ནས་རྒྱས་གདབ་པ་ནི། ཧཱུྃ། མ་ཆགས་ཐོགས་མེད་འཁོར་ལོ་རིན་པོ་ཆེ། ། གཡང་རྟེན་འཛུགས་སོ་གནས་འདིར་བརྟན་པར་བཞུགས། ། དགོས་འདོད་ཀུན་འབྱུང་ནོར་བུ་རིན་པོ་ཆེ། ། གཡང་རྟེན་འཛུགས་སོ་གནས་འདིར་བརྟན་པར་བཞུགས། །
ཡིད་འོང་མཛེས་ལྡན་བཙུན་མོ་རིན་པོ་ཆེ། ། གཡང་རྟེན་འཛུགས་སོ་གནས་འདིར་བརྟན་པར་བཞུགས། ། ཀུན་ལ་དབང་བསྒྱུར་བློན་པོ་རིན་པོ་ཆེ། ། གཡང་རྟེན་འཛུགས་སོ་གནས་འདིར་བརྟན་པར་བཞུགས། ། ཐེག་ཆེན་སྟོབས་ལྡན་གླང་པོ་རིན་པོ་ཆེ། ། གཡང་རྟེན་འཛུགས་སོ་གནས་འདིར་བརྟན་པར་བཞུགས། ། ཅང་ཤེས་ཤུགས་ལྡན་རྟ་མཆོག་རིན་པོ་ཆེ། ། གཡང་རྟེན་འཛུགས་སོ་གནས་འདིར་བརྟན་པར་བཞུགས། ། ལོག་རྟོག་དཔུང་འཇོམས་དམག་དཔོན་རིན་པོ་ཆེ། ། གཡང་རྟེན་འཛུགས་སོ་གནས་འདིར་བརྟན་པར་བཞུགས། །
མི་འགྱུར་དབྱིངས་ཀྱི་སྣ་ཚོགས་རྡོ་རྗེ་ཡིས། ། ཀུན་ནས་ཀུན་ཏུ་བཟུང་ཞིང་རྒྱས་གཏབ་བོ། ཀྱཻ། བཀྲ་ཤིས་དང་པོའི་རྒྱལ་མཚན་གཅིག ། གསེར་ཉ་རིན་ཆེན་བཀྲ་ཤིས་གཉིས། ། ཆོས་དུང་གཡས་འཁྱིལ་བཀྲ་ཤིས་གསུམ། ། དྲི་མེད་པདྨའི་བཀྲ་ཤིས་བཞི། ། ལྷུན་གྲུབ་བུམ་པའི་བཀྲ་ཤིས་ལྔ། ། ཡིད་འཇོ་དཔལ་བེའུའི་བཀྲ་ཤིས་དྲུག ། མཁའ་ཡི་གདུགས་མཆོག་བཀྲ་ཤིས་བདུན། །
རྩིབས་སྟོང་འཁོར་ལོའི་བཀྲ་ཤིས་བརྒྱད། ། མི་ཤིགས་གཡུ་དྲུང་བཀྲ་ཤིས་དགུ ། ཕྱྭ་གཡང་བརྟན་པར་བཞུགས་སུ་གསོལ། ། མི་ཆོད་མི་ཤིགས་རྒྱས་གདབ་བོ། ། རྩལ་ཆེན་ཁྱུང་དང་སྟོབས་ཆེན་སྡིག ། སྒོ་ལྷ་སྟག་གཡག་མཚམས་སུ་ནི། ། འབྱུང་པོ་ཞུགས་པའི་གོ་སྐབས་མེད། ། དེ་བས་སྲུངས་ཤིག་རྒྱས་གདབ་བོ། ཨོཾ་སུ་པྲ་ཏིཥྛ་བཛྲ་ཡེ་སྭཱ་ཧཱ། ཞེས་རྒྱས་འདེབས་བསྔོ་སྨོན་སོགས་རྟེན་འབྲེལ་བཞིན་དུ་བྱ།
གཡང་འགུགས་དངོས་གྲུབ་ཆར་འབེབས་ཞེས་པ་འདི། གུ་རུ་ནོར་ལྷ་དབྱེར་མེད་ཕྲིན་ཆོག་ཁ་སྐོང་དུ་རོང་སྨྱོན་པས་སྦྱར་བ་དགེ། བཀྲ་ཤིས་ཤོག། །། ༄༅། །པདྨ་ཁྲག་འཐུང་འདུས་པ་ལས༔ སྒྲུབ་ཐབས་སྙིང་པོའི་བཅུད་དྲིལ་བཞུགས་སོ༔ པདྨ་ཧེ་རུ་ཀ་ལ་འདུད༔ པདྨ་ཁྲག་འཐུང་འདུས་པ་ཡི༔ སྒྲུབ་ཐབས་སྙིང་པོའི་བཅུད་དྲིལ་བ༔ སྤྲོས་མེད་དོན་གྱི་རྣལ་འབྱོར་ཆེ༔ གུ་རུའི་གསུང་བཞིན་ཡི་གེར་བཀོད༔
ས་མ་ཡ༔ རྒྱ་རྒྱ་རྒྱ༔ བགེགས་བསྐྲད་མཚམས་གཅོད་སྐྱབས་སེམས་དང་༔ ཚོགས་བསགས་མཆོད་པ་བྱིན་བརླབ་སོགས༔ ཇི་ལྟར་རིགས་པ་སྔོན་སོང་ནས༔ ཞེས་པས༔ ཐོག་མར་སྐྱབས་སུ་འགྲོ་བ་ནི༔ ན་མོ༔ དབྱིངས་རིག་དབྱེར་མེད་རྩ་བ་གསུམ༔ ཡེ་ནས་མཆོག་གསུམ་སྐུ་གསུམ་བདག༔
ཕྱི་ནང་མི་དམིགས་ཟང་ཐལ་སྐུ༔ འབད་རྩོལ་བྲལ་བར་སྐྱབས་སུ་མཆི༔ ལན་གསུམ༔ གཉིས་པ་སེམས་བསྐྱེད་པ་ནི༔ ཧོཿ གདོད་ནས་དག་པ་ཆོས་དབྱིངས་ཀློང་༔ མ་རྟོགས་སེམས་ཅན་རྒྱུད་དྲུག་རྣམས༔ རྣམ་ཐར་བྱང་ཆུབ་ལམ་འགོད་ཕྱིར༔ བློ་འདས་དེ་བཞིན་སེམས་བསྐྱེད་དོ༔ ལན་གསུམ༔
གསུམ་པ་མཆོད་པ་བྱིན་བརླབ་ནི༔ ཧཱུྃ༔ ཕྱི་མཆོད་སྣ་ཚོགས་སྤྲིན་ཆེན་གཡོ༔ ནང་མཆོད་སྨན་གཏོར་རཀྟ་དམར༔ གསང་མཆོད་སྦྱོར་སྒྲོལ་བླ་མེད་རྫས༔ སྲུབ་སྐྱེད་རྒྱ་ཆེན་སྤེལ་བར་གྱུར༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་ཧཱུྃ་ཧྲཱི་ཋཿ ཨོཾ་མ་ཧཱ་རཀྟ་ཛྭ་ལ་མཎྜ་ལ་ཧཱུྃ་ཧྲཱི་ཋཿ ཨོཾ་མ་ཧཱ་བ་ལིཾ་ཏ་ཏེ་ཛྭ་བྷ་ལིཾ་ཏ་བྷ་ལ་བྷ་ཏེ་གུ་ཧྱ་ས་མ་ཡ་ཧཱུྃ་ཧྲཱི་ཋཿ
ཨོཾ་སརྦ་ཨ་ཧཾ་ཛྙཱ་ན་ཨ་མྲྀ་ཏ་པཱུ་ཛ་ཨཱཿཧཱུྃ༔ ཞེས་ལྔའམ་བདུན་གྱིས་བརླབས༔ གཉིས་པ་དངོས་གཞི་བསྐྱེད་རིམ་ནི༔ མ་བཅོས་ལྷུན་གྲུབ་ངང་ཉིད་དུ༔ རང་བྱུང་དྲན་རྫོགས་འདི་ལྟར་བསྒོམ༔ ཨོཾ་མ་ཧཱ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ༔ གདོད་མའི་སྟོང་ཉིད་ངང་ལས་སྙིང་རྗེའི་རྩལ༔ ཧཱུྃ་དམར་འོད་ཀྱི་འཕྲོ་འདུས་སྣོད་བཅུད་སྦྱངས༔ སྟོང་གསལ་ངང་ལས་རྡོ་རྗེའི་སྲུང་འཁོར་དང་༔ དུར་ཁྲོད་རབ་འཇིགས་དྲག་པོའི་གཞལ་ཡས་དབུས༔
པད་ཉི་དྲེགས་པ་རྒྱལ་བསེན་བསྣོལ་བའི་སྟེང་༔ ས་བོན་ཕྲ་ཐབས་ཚུལ་དུ་བབས་པ་ལས༔ ཆེ་མཆོག་པདྨ་ཁྲག་འཐུང་དྲག་པོ་རྩལ༔ དུས་མཐའི་མེ་ལྟར་རབ་འབར་ཁྲོ་ཞིང་གཏུམ༔ སྤྱན་གསུམ་སྡང་མིག་སྨ་ར་སྨིན་མ་གཟེངས༔ ཞལ་གདངས་མཆེ་གཙིགས་ལྗགས་འདྲིལ་ཧཱུྃ་སྒྲ་སྒྲོགས༔ ཕྱག་གཡས་རྡོ་རྗེས་སྣང་སྲིད་ཟིལ་གྱིས་གནོན༔ གཡོན་པས་ཕུར་པ་མ་རུངས་སྙིང་ལ་གཟིར༔ ལྕགས་སྡིག་ཚྭ་ཚྭས་དམ་འགོང་ཧུབ་ཧུབ་ཟ༔ དབུ་གཙུག་རྟ་མགོ་རྡོ་རྗེ་དབྱིངས་སུ་འཚེར༔
འཇིགས་པའི་གད་མོས་སྟོང་གསུམ་འགུལ་ཞིང་འཁྱོམ༔ དུར་ཁྲོད་ཆས་བརྒྱད་སྐུ་ཡི་རྒྱན་དུ་རྔམ༔ གར་དགུའི་ཉམས་ལྡན་ཞབས་གཉིས་དོར་སྟབས་ཀྱིས༔ དྲག་མེ་དམར་ནག་འཁྲུགས་པའི་ཀློང་ན་རོལ༔ སྤྱི་བོར་རིགས་བདག་ཚེ་དཔག་མེད་པས་མཚན༔ སྐུ་ལ་ཞི་ཁྲོ་རབ་འབྱམས་སྤྲིན་ཕུང་འཕྲོ༔ གནས་གསུམ་རྡོ་རྗེའི་ཡི་གེ་གསལ་ཞིང་འབར༔ ཐུགས་ཀའི་འོད་ཀྱིས་ཡེ་ཤེས་སྤྱན་དྲངས་བསམ༔ ཧཱུྃ་ཧྲཱིཿ རཀྴ་སྲིན་པོ་ཁྲོས་པའི་ཕོ་བྲང་ནས༔
སྟོང་གསུམ་དྲེགས་པ་འདུལ་མཛད་ཐོད་ཕྲེང་རྩལ༔ པདྨ་ཁྲག་འཐུང་དྲག་པོའི་སྐུར་བཞེངས་ནས༔ མ་རུངས་ལོག་འདྲེན་འདུལ་ཕྱིར་གནས་འདིར་གཤེགས༔ ཧྲཱིཿ པདྨ་ཀྲོ་དྷ་ཧེ་རུ་ཀ་ཨེ་ཧྱ་ཧི་ཧྲཱིཾ་ཧྲཱིཾ་ཕཻཾ་ཕཻཾ༔ བསྐྱེད་པའི་དམ་ཚིག་རྟེན་ལ་གཉིས་མེད་བཞུགས༔ སྒོ་གསུམ་གུས་པའི་བརྡ་ཡིས་དད་ཕྱག་འཚལ༔ དྲག་པོའི་ཉེར་སྤྱོད་སྨན་རཀ་གཏོར་མའི་ཚོགས༔ སྦྱོར་སྒྲོལ་བརྟུལ་ཞུགས་ཕྱག་རྒྱའི་གར་གྱིས་མཆོད༔ ཤྲཱི་ཧེ་རུ་ཀ་བཛྲ་ཨརྒྷཾ་ སོགས? པཉྩ་ཨ་མྲྀ་ཏ་ཏ་ན་ག་ཎ་གུ་ཧྱ་པཱུ་ཛ་ཧོཿ
ཧཱུྃ་ཧྲཱིཿ གཏུམ་ཆེན་དྲག་ཤུལ་དུས་མཐའི་མེ་ལྟར་འབར༔ རྡོ་རྗེའི་སྔགས་སྒྲས་ཞིང་ཁམས་ཀུན་ཏུ་གཡོ༔ བདེ་སྟོང་ཡེ་ཤེས་སྙིང་རྗེ་ཁྲོས་པའི་ཚུལ༔ པདྨ་ཧེ་རུ་ཀ་ལ་ཕྱག་འཚལ་བསྟོད༔ དེ་ནས་བཟླས་པ་སྔགས་ཀྱི་འཕྲོ་འདུ་ནི༔ ཐུགས་ཀར་ཕ་ལམ་རྡོ་རྗེའི་ལྟེ་བར་ཧཱུྃ༔ སྔགས་ཕྲེང་དུས་མཐའི་མེ་ལྕེ་འབར་བ་ཡིས༔ དྲེགས་པ་ཚར་བཅད་རྩ་གསུམ་རབ་འབྱམས་ཀྱི༔ བྱིན་རླབས་ནུས་སྟོབས་བདག་ཐིམ་གཉིས་མེད་གྱུར༔
ཨོཾ་ཨཱཿཧཱུྃ་པདྨ་ཧེ་རུ་ཀ་ཨརྩིག་ནིརྩིག་སརྦ་དུཥྚཱཾ་མཱ་ར་ཡ་ཧཱུྃ་ཕཊ྄ཿ སྒྲ་དག་ཏིང་འཛིན་གསལ་བར་འབུམ་ཕྲག་བཞི༔ བཟླས་པས་ཁྲག་འཐུང་ཆེན་པོའི་ནུས་སྟོབས་རྫོགས༔ ཐུན་མཐར་མཆོད་ཅིང་བསྟོད་ལ་བཟོད་པར་གསོལ༔ ལྷ་དང་རང་སེམས་དབྱེར་མེད་འོད་གསལ་ངང་༔ བསྔོ་བ་སྨོན་ལམ་བཀྲ་ཤིས་རྒྱས་གདབ་བོ༔ ཞེས་པས༔ ཤྲཱི་ཧེ་རུ་ཀ་བཛྲ་ཨརྒྷཾ་ སོགས? པཉྩ་ཨ་མྲྀ་ཏ་ཏ་ན་ག་ཎ་གུ་ཧྱ་པཱུ་ཛ་ཧོཿ ཧཱུྃ་ཧྲཱིཿ གཏུམ་ཆེན་དྲག་ཤུལ་དུས་མཐའི་མེ་ལྟར་འབར༔
རྡོ་རྗེའི་སྔགས་སྒྲས་ཞིང་ཁམས་ཀུན་ཏུ་གཡོ༔ བདེ་སྟོང་ཡེ་ཤེས་སྙིང་རྗེ་ཁྲོས་པའི་ཚུལ༔ པདྨ་ཧེ་རུ་ཀ་ལ་ཕྱག་འཚལ་བསྟོད༔ བཟོད་གསོལ་ནི༔ ཧཱུྃ༔ རིག་འཛིན་འདུས་པའི་དཀྱིལ་འཁོར་ལྷ་ཚོགས་ཀྱི༔ ཕྱི་ནང་གསང་བའི་དམ་ལས་འགལ་བ་དང་༔ མ་འབྱོར་ཉམས་དང་ཆད་ལྷག་འཁྲུལ་པའི་ཚོགས༔ མཐོལ་ཞིང་བཤགས་ལ་མི་སྒྲིབ་ཚངས་པར་སྩོལ༔ ཨོཾ་བཛྲ་ས་ཏྭ་ས་མ་ཡ་ སོགས་ཡིག་བརྒྱ་བཟླའོ༔
མདུན་བསྐྱེད་བརྟན་བཞུགས་བྱ་ལ༔ བདག་བསྐྱེད་བསྡུ་བ་ནི༔ ཧཱུྃ༔ གསང་འདུས་རང་བྱུང་ཡེ་ཤེས་དཀྱིལ་འཁོར་ལྷ༔ དཀྱིལ་འཁོར་མཐའ་ནས་འཁོར་བསྡུ་གཙོ་ལ་བསྡུ༔ གཙོ་བོ་ཧཱུྃ་ཐིམ་ཧཱུྃ་ཡང་དམིགས་མེད་ཀློང་༔ ཀ་དག་རང་བྱུང་ཤར་གྲོལ་ཀློང་དུ་ཧོཿ ཨ་ཨཱཿ བསྔོ་བ་ནི༔ ཧཱུྃ༔
དམིགས་མེད་རྒྱ་ཡན་ཆོས་ཉིད་རྒྱུ་ཡི་བསྔོ༔ རང་ཤར་རང་རྩལ་མ་འགགས་ལམ་གྱི་བསྔོ༔ སྣ་ཚོགས་སྤྲོས་བྲལ་ཀ་དག་འབྲས་བུའི་བསྔོ༔ ཀུན་གཞི་སྐྱེ་མེད་འཁོར་འདས་གཅིག་ཏུ་བསྔོ༔ སྨོན་ལམ་ནི༔ ཧོཿ བདག་བློ་ཡེ་ནས་དབྱིངས་རིག་སྒྲིབ་པ་བྲལ༔ གཉིས་འཛིན་མ་རིག་འཁྲུལ་པའི་རྨོངས་གཟུགས་རྣམས༔ དྲན་རྟོག་ཆོས་སྐུའི་རྒྱལ་ས་ཟིན་གྱུར་ནས༔ ཚེ་རབས་པད་འབྱུང་ཡབ་ཡུམ་འབྲལ་མེད་ཤོག༔
ས་མ་ཡ༔ རྒྱ་རྒྱ་རྒྱ༔ རྫོགས་རིམ་ཐུགས་ཀའི་ཧཱུྃ་དམར་ཁོ་ན་ལ༔ རླུང་ཡིག་རིག་པ་དྲིལ་ལ་མདུང་ཚུགས་གཏད༔ འདས་པ་འགགས་ཤིང་མ་འོངས་མ་སྐྱེས་པའི༔ ད་ལྟའི་ཤེས་པ་རིག་སྟོང་ལམ་དུ་ཁྱེར༔ བདུད་དང་དམ་སྲི་རྒྱལ་འགོང་ལ་སོགས་པ༔ ཐམས་ཅད་སེམས་ཀྱིས་སྣང་བ་ཁོ་ན་ཏེ༔ སེམས་ལ་ངོ་བོ་ངོས་བཟུང་མཚན་མ་མེད༔ སྟོང་གསལ་དོན་གྱི་པདྨ་ཁྲག་འཐུང་ཆེ༔
གཞན་ནས་མི་འཚོལ་རང་རིག་འདི་ཀ་རང་༔ འཁོར་འདས་གཉིས་མེད་ཆེན་པོར་ལ་བཟླའོ༔ དེ་ལྟར་གོམས་འདྲིས་བརྟན་པ་ཐོབ་པ་ན༔ གཟུང་འཛིན་མཚན་མའི་ཆོས་ཀུན་ཟིལ་གྱིས་གནོན༔ རྡོ་རྗེ་ཧེ་རུ་ཀ་དཔལ་མངོན་སུམ་འགྱུར༔ ས་མ་ཡ༔ རྒྱ་རྒྱ་རྒྱ༔ སྣོད་ལྡན་སྨིན་བྱེད་སྙིང་པོའི་གཏོར་དབང་ནི༔ དཔལ་གྱི་གཏོར་ཆེན་བརྗིད་ལྡན་མཛེས་པར་བཤམ༔ ལྷ་སྔགས་ཏིང་འཛིན་ནུས་ལྡན་ཆོ་གས་བསྒྲུབ༔
སློབ་མས་ཡོན་ཕུལ་གསོལ་གདབ་རྒྱུད་སྦྱངས་ལ༔ དམ་ཡེ་དབྱེར་མེད་བརྟེན་བྱས་གནས་གསུམ་དུ༔ གཏོར་མ་བཞག་ཅིང་སྐུ་གསུང་ཐུགས་དབང་སྦྱིན༔ ཧཱུྃ༔ རང་བྱུང་ལྷུན་གྲུབ་པདྨ་ཁྲག་འཐུང་སྐུ༔ རྩ་གསུམ་རབ་འབྱམས་སྐུ་དང་གཉིས་སུ་མེད༔ སྐལ་ལྡན་བུ་ཡི་ལུས་ལ་དབང་བསྐུར་བས༔ བསྐྱེད་རིམ་སྐུ་ཡི་དབང་མཆོག་ཐོབ་པར་ཤོག༔ ཀཱ་ཡ་ཨ་བྷི་ཥིཉྩ་ཧཱུྃ༔ སྔགས་མཐར༔
ཧཱུྃ༔ རང་བྱུང་ལྷུན་གྲུབ་པདྨ་ཁྲག་འཐུང་གསུང་༔ རྩ་གསུམ་རབ་འབྱམས་གསུང་དང་གཉིས་སུ་མེད༔ སྐལ་ལྡན་བུ་ཡི་ངག་ལ་དབང་བསྐུར་བས༔ ནུས་པ་སྔགས་ཀྱི་དབང་མཆོག་ཐོབ་པར་ཤོག༔ སྔགས་མཐར༔ ཝཱཀྐ་ཨ་བྷི་ཥིཉྩ་ཧཱུྃ༔ ཧཱུྃ༔ རང་བྱུང་ལྷུན་གྲུབ་པདྨ་ཁྲག་འཐུང་ཐུགས༔ རྩ་གསུམ་རབ་འབྱམས་ཐུགས་དང་གཉིས་སུ་མེད༔
སྐལ་ལྡན་བུ་ཡི་ཡིད་ལ་དབང་བསྐུར་བས༔ རིག་རྩལ་དོན་གྱི་དབང་མཆོག་ཐོབ་པར་ཤོག༔ སྔགས་མཐར༔ ཙིཏྟ་ཨ་བྷི་ཥིཉྩ་ཧཱུྃ༔ སླར་ཡང་གཏོར་མ་སྤྱི་བོར་བཞག་བྱས་ལ༔ ཧཱུྃ་ཧྲཱིཿ འགྲོ་བ་འདྲེན་མཛད་པདྨ་ཁྲག་འཐུང་རྩལ༔ རྒྱལ་བ་སྲས་བཅས་རྣམས་དང་གཉིས་སུ་མེད༔ རྩ་གསུམ་ལྷ་ཚོགས་སྐུ་ཡི་དབྱིངས་སུ་རྫོགས༔ སྐལ་ལྡན་སློབ་མའི་སྤྱི་བོར་མངོན་སུམ་བྱོན༔
སྒོ་གསུམ་ནད་གདོན་སྡིག་སྒྲིབ་བར་ཆད་སོལ༔ སྨིན་གྲོལ་དབང་དང་བྱིན་རླབས་ཆར་ལྟར་ཕོབ༔ རང་བྱུང་རྡོ་རྗེ་གསུམ་གྱི་དཀྱིལ་འཁོར་ན༔ མཆོག་དང་ཐུན་མོང་དངོས་གྲུབ་སྩལ་དུ་གསོལ༔ སརྦ་སིདྡྷི་ཧྲཱི༔ ཞེས་བརྗོད་གཏོར་མའི་ལྷ་བསྟིམ་དངོས་གྲུབ་སྦྱིན༔ བཀྲ་ཤིས་བརྗོད་ཅིང་མེ་ཏོག་ཆར་ཆེན་དབབ༔ བར་ཆད་བདུད་བཞིའི་གཡུལ་ལས་རབ་རྒྱལ་ནས༔ པདྨ་ཁྲག་འཐུང་ནུས་སྟོབས་རྫོགས་པར་འགྱུར༔ ས་མ་ཡ༔
རྒྱ་རྒྱ༔ བདེ་གཤེགས་ཀུན་འདུས་པདྨ་ཁྲག་འཐུང་གི༔ སྨིན་གྲོལ་སྤྲོས་མེད་དོན་གྱི་གདམས་ཟབ་འདི༔ མ་འོངས་དོན་ཕྱིར་རིན་ཆེན་གཏེར་དུ་སྦས༔ ལས་འཕྲོ་ཅན་གྱི་བུ་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔
རིག་འཛིན་གྲུབ་པའི་དབང་ཕྱུག་རྩ་གསུམ་གླིང་པའི་ཟབ་གཏེར་གྱི་སྙིང་པོའོ།། །། ༈ དྲག་པོ་པདྨ་ཁྲག་འཐུང་གི་མངོན་རྟོགས༔ ནད་འཇོམས་པར་བུ་ཞེས་བྱ་བ་བཞུགས། ཁྲོ་རྒྱལ་སྟོབས་འདུས་དྲག་པོར་འདུད༔ མ་འོངས་ཡང་མཐའ་རྩོད་ལྡན་གྱི༔ ལྔ་བརྒྱ་དུས་ཀྱི་ཐ་མ་ལ༔ བོད་མི་མགོ་ནག་བསོད་ནམས་ཆུང་༔ མི་དགེ་དུག་སྦྱོར་ནག་པོ་ཡི༔ བར་ཆད་ལྡང་ཞིང་དུས་མིན་འཆི༔ མཐའ་ཡི་མི་བཞི་དབུས་སུ་བསྙེག༔
དམ་སྲི་འདྲེ་རྒོད་ཚ་ངར་ཆེ༔ སྔར་གྱི་ཆོས་ཁྲིམས་སིལ་བུར་འཐོར༔ ཆོས་རྒྱལ་དམངས་ཀྱི་ཁོལ་བུར་འབེབས༔ གཙུག་ལག་བྱ་སྤྲང་ཡུལ་འདྲེས་འཛིན༔ བཅོས་ཐབས་མ་མཆིས་ནད་རིགས་དར༔ སྲིན་མོས་ཤ་ཁྲག་དམར་འགྱེད་གཏོང་༔ གྲིབ་བཙན་ཤན་པ་རླུང་ལྟར་འཚུབ༔ དམར་ནད་ལྷོག་ཡམས་ཏྲེ་ཏྲེ་ཧོཿ རིམས་ཡམས་མེ་དབལ་ཤ་ཁོལ་གྱིས༔ བར་ཆད་སྡང་ཞིང་མི་ཐོག་འབུད༔
སྨྱོ་འབོག་སྙིང་གཟེར་སྟེང་གྲིབ་ཀྱི༔ ལྟས་ངན་སྣ་དགུ་ལྡང་བའི་དུས༔ སྲུང་ཐབས་མན་ངག་ཁྱད་པར་ཅན༔ གུ་རུ་བདག་གིས་ལེགས་པར་གདམས༔ ཇོ་མོ་མཚོ་རྒྱལ་ཁྱོད་ཉིད་ཀྱིས༔ ཡི་གེར་ཐོབས་ལ་གཏེར་དུ་སྦོས༔ གཏེར་བདག་དགེ་བསྙེན་བཞི་ལ་བཅོལ༔ གཞོ་སྟོད་ཏི་སྒྲོའི་བྲག་ལ་སྦས༔ ཡང་མཐའ་ཉི་ཤུ་ལ་ཉེ་དུས༔ གནུབས་བན་ཛྙཱ་ནའི་སྐྱེ་བ་ནི༔
པདྨ་གཏེར་བདག་གླིང་ལ་སྤྲོད༔ དུར་ཁྲོད་ཚོགས་ཁངྀ་ཨཚ་རྒྱ༔ ས་མ་ཡ༔ རྒྱ་རྒྱ་རྒྱ༔ དང་པོ་བསྒྲུབ་པའི་དཀྱིལ་འཁོར་བསྟན༔ ས་གཞི་མཐིང་ནག་འཇམ་པའི་དལ༔ དཀྱིལ་འཁོར་བྲི་ཞིང་མཆོད་པ་བཤམ༔ ལས་རིམ་གཞུང་བཞིན་ཤེས་པར་བྱ༔ ཡང་ན་སྤྲོས་མེད་ལུགས་ལྟར་བྱ༔ རང་ཉིད་དྲག་པོའི་ང་རྒྱལ་གྱིས༔
བསྐྱེད་རིམ་གསལ་ཞིང་དྲག་སྔགས་བཟླས༔ རིམས་ཡམས་ལྷོག་རྒོད་གདོན་གྱི་རིགས༔ སྦུར་མ་མེས་ཁྱེར་ཅི་བཞིན་དུ༔ གཞོམ་ཞིང་བསྲེགས་པའི་དམིགས་པ་བྱ༔ རང་ཉིད་སྲུང་ངམ་ནད་པ་ལ༔ རྫས་ཀྱི་གདམས་པ་འདི་ལྟར་བསྟན༔ ནག་པོ་དགུ་དང་ཁྱུང་ལྔ་སྨན༔ གྲི་ཁྲག་ཀེ་ཚེ་ཤང་ཚེ་དང་༔ དུག་ཁྲག་ཐོད་རུས་ཕག་ནག་ཁྲག༔ འཛིན་པ་ཐར་ནུ་ར་ནག་ཁྲག༔
དེ་དག་སྔགས་ཤིང་རིལ་བུ་བསྒྲིལ༔ ལུས་ལ་འཆང་ངམ་ལྟོ་རུ་བཏང་༔ ཞག་བདུན་དག་ལ་ལན་རེ་བསྐྱར༔ ཡང་ན་ཡུལ་སྲུང་དར་ལྕོག་འཛུགས༔ སྔ་ཞོགས་དུད་པ་མ་བཏང་གོང་༔ སྔགས་བཟླས་བསྐྱེད་རིམ་གསལ་གྱུར་ན༔ འགོ་ནད་སྲུང་བར་ཐེ་ཚོམ་མེད༔ སྲུང་བ་བྱ་ན་རྫས་རྣམས་བྱུགས༔ ལུས་ལ་རྒྱུན་དུ་འཆང་བར་བྱ༔ ཐོག་མར་སྐྱབས་སུ་འགྲོ་བ་ནི༔
ན་མོ༔ དབྱིངས་རིག་དབྱེར་མེད་རྩ་བ་གསུམ༔ ཡེ་ནས་མཆོག་གསུམ་སྐུ་གསུམ་བདག༔ ཕྱི་ནང་མི་དམིགས་ཟང་ཐལ་སྐུ༔ འབད་རྩོལ་བྲལ་བར་སྐྱབས་སུ་མཆི༔ ལན་གསུམ༔ གཉིས་པ་སེམས་བསྐྱེད་པ་ནི༔ ཧོཿ གདོད་ནས་དག་པ་ཆོས་དབྱིངས་ཀློང་༔ མ་རྟོགས་སེམས་ཅན་རྒྱུད་དྲུག་རྣམས༔
རྣམ་ཐར་བྱང་ཆུབ་ལམ་འགོད་ཕྱིར༔ བློ་འདས་དེ་བཞིན་སེམས་བསྐྱེད་དོ༔ ལན་གསུམ༔ གཉིས་པ་དངོས་གཞི་བསྐྱེད་རིམ་ནི༔ དང་པོ་སྐད་ཅིག་དྲན་རྫོགས་སུ༔ སྣང་སྟོང་མ་བཅོས་འདི་ལྟར་གསལ༔ ཧཱུྃ༔ ཀ་དག་ཁྲེགས་ཆོད་ཁྱབ་ཅིང་བརྡལ༔ ཨཱཿ ཟང་ཐལ་ངང་ལ་རང་རྩལ་རྫོགས༔
ཨོཾ༔ ཀུན་རྒྱུ་ས་བོན་ཕྱག་མཚན་གྱུར༔ གཞུང་ཆེན་མོ་ལས་སོ། ཧཱུྃ༔ ཨེ་ལས་ནམ་མཁའ་ཡྃ་རྒྱ་གྲམ༔ རྃ་ལས་མེ་རི་ཁྃ་རཀྟ༔ སུྃ་ལས་ཞིང་ཆེན་ཀེཾ་རི་རབ༔ བྷྲཱུྃ་ལས་དུར་ཁྲོད་གཞལ་ཡས་རྫོགས༔ ཡེ་ཤེས་མེ་ཟེར་སྲུང་བའི་གུར༔ མི་ཤིགས་ཕོ་བྲང་རཀྵ་བྷྲཱུྃ༔
ཨོཾ་བཛྲ་ཨེ་ཡྃ་རྃ་ཁྃ་སུྃ་ཀེཾ་བྷྲཱུྃ་ཛྙཱ་ན་ཧཱུྃ༔ དེ་ནས་ལྷ་བསྐྱེད་པ་ནི༔ ཧཱུྃ༔ དུར་ཁྲོད་ཨེ་ཡི་ས་གཞི་དབུས༔ ལྷ་ཀླུ་སྡེ་བརྒྱད་བསྣོལ་བའི་ཁྲིར༔ དམ་སྲི་བསྒྲལ་བའི་ཞིང་གདན་དུ༔ བདག་ཉིད་ཆེ་མཆོག་ཧེ་རུ་ཀཿ དྲག་རྩལ་པདྨ་ཁྲག་འཐུང་སྐུ༔ སྐུ་མདོག་དམར་ནག་མེ་ཟེར་འཕྲོ༔ ཞལ་གསུམ་ཕྱག་དྲུག་ཞལ་གདངས་ཁྲོ༔
སྤྱན་དགུ་སྨིན་མ་གློག་ལྟར་འཁྱུག༔ དབུ་ལ་རིགས་ལྔའི་ཁྱུང་ཆེན་རྫོགས༔ གཡས་གསུམ་གྲི་གུག་རྡོ་རྗེ་མེ༔ གཡོན་གསུམ་ཐོད་ཁྲག་ལྕགས་སྡིག་སྦྲུལ༔ དུར་ཁྲོད་དཔལ་ཆས་ཡོངས་སུ་རྫོགས༔ ཞབས་བཞི་ཁྲོ་བོའི་འགྱིང་སྟབས་ཀྱིས༔ བྱ་ཁྱུང་མཐིང་ནག་མེ་གཤོག་ཞོན༔ ས་བདག་ཀླུ་ཡི་གཉེན་པོར་བསྒོམ༔ ཧཱུྃ༔ ཤར་དུ་སྒྲོལ་གིང་སྲོག་བདག་མཐིང་༔
གཡས་གསུམ་སྤུ་གྲི་ཆུ་གྲི་མེ༔ གཡོན་གསུམ་ཐོད་ཁྲག་སྙིང་དང་སྡིག༔ དུར་ཁྲོད་ཆས་ཀྱིས་རབ་ཏུ་བརྒྱན༔ མེ་ཡི་བྱ་ཁྱུང་དམར་ནག་ཞོན༔ ཧཱུྃ༔ ལྷོ་རུ་གཏུམ་གིང་སྔོ་ནག་འབར༔ གཡས་གསུམ་ཙིཏྟ་མེ་ཆུ་གྲི༔ གཡོན་གསུམ་ཁ་ཊྭཱཾ་ལྕགས་སྡིག་མེ༔ དུར་ཁྲོད་དཔལ་ཆས་རབ་ཏུ་རྫོགས༔ འཇོམས་བྱེད་བྱ་ཁྱུང་ཁམ་ནག་ཞོན༔
ཧཱུྃ༔ ནུབ་ཏུ་ཁྲོ་གིང་དམར་ནག་གཏུམ༔ གཡས་གསུམ་རལ་གྲི་གྲི་གུག་ཐོད༔ གཡོན་གསུམ་འཁོར་ལོ་སྤུ་གྲི་སྡིག༔ ཁྲོ་ཆས་རྫོགས་ཤིང་རྔམ་པ་ལ༔ སྲོག་གཟན་བྱ་ཁྱུང་སེར་ནག་ཞོན༔ ཧཱུྃ༔ བྱང་དུ་ལས་གིང་ལྗང་ནག་རྔམ༔ གཡས་གསུམ་འཁོར་ལོ་རྡོ་རྗེ་གྲི༔ གཡོན་གསུམ་ཏྲི་ཤཱུལ་ལྕགས་སྡིག་ཁྱུང་༔
དུར་ཁྲོད་ཆས་བརྒྱད་འཇིགས་ལ་རྔམ༔ གཏོར་བྱེད་བྱ་ཁྱུང་ལྗང་ནག་ཞོན༔ ཀུན་ཀྱང་དུར་ཁྲོད་ཆས་དང་ལྡན༔ ཞལ་གསུམ་གདངས་ཤིང་སྤྱན་དགུ་བགྲད༔ ལྗགས་འདྲིལ་རྣོ་དབལ་མཆེ་བ་བརྩེགས༔ དབུ་རྒྱན་བྱ་ཁྱུང་དམག་ཚོགས་འགྱེད༔ བརྐྱང་བསྐུམ་ཁྱུང་ཞོན་གསལ་བར་བསྐྱེད༔ མཚམས་བཞིར་ཁྲོ་བོ་སྤྲུལ་པའི་ཁྱུང་༔ དཀར་སེར་དམར་ལྗང་མཐིང་ནག་རྔམ༔ གསེར་མིག་ཟངས་ར་ལྕགས་མཆུ་བགྲད༔
མེ་གཤོག་རྡེབ་ཅིང་ཁྲོ་སྡེར་བསྣུན༔ རྒྱལ་བསྲེན་དམ་སྲིའྀ་གཉེན་པོར་བསྒོམ༔ ཕྱི་རོལ་འཁོར་ལོ་རྩིབས་བཞི་རུ༔ ཤར་དུ་མ་མོ་སྡིག་གདོང་མ༔ རྒྱལ་བསྲེན་འཇོམས་པའི་གཉེན་པོར་བསྒོམ༔ ལྷོ་རུ་མ་མོ་ཆུ་སྲིན་གདོང་༔ ཀླུ་གཉན་ས་བདག་གཉེན་པོར་བསྒོམ༔ ནུབ་ཏུ་མ་མོ་ཕག་གདོང་མ༔ གསོན་འདྲེ་དམ་སྲིའི་གཉེན་པོར་བསྒོམ༔ བྱང་དུ་མ་མོ་ཁྱུང་གདོང་མ༔
ཡམས་ནད་དུས་འཁྲུགས་གཉེན་པོར་བསྒོམ༔ ལས་ཀྱི་མ་མོ་མཆེད་བཞི་པོ༔ གོས་སུ་མི་ལྤགས་གཡང་གཞི་གྱོན༔ ཕྱག་ན་གྲི་གུག་ཐོད་ཁྲག་བསྣམས༔ གཅེར་མོ་མཚན་བསྒྲད་སྟོང་ཁམས་ཉུལ༔ ཆིབས་སུ་ལྕགས་སྡིག་མགོ་དགུ་བཅིབས༔ སྟོབས་ཀྱིས་དཔག་ཚད་སྟོང་ཁམས་གཡོ༔ ཡམས་ནད་འཇོམས་པའི་གཉེན་པོར་བསྒོམ༔ ཧཱུྃ༔ ཕྱི་རོལ་སྤྲུལ་པའི་བྱ་ཁྱུང་འགྱེད༔
གཞན་ཡང་ལས་བྱེད་ཕོ་ཉ་རྣམས༔ སྣང་སྲིད་རོལ་པའི་རྩལ་ཤར་ནས༔ ཆུ་ཟླ་རྨི་ལམ་ཇི་བཞིན་བསྒོམ༔
སྤྲོས་མེད་སྤྱན་འདྲེན་པ་ནི༔ ཧཱུྃྃ༔ བཞེངས་ཤིག་རྒྱལ་བ་རིག་འཛིན་ཚོགས༔ དགོངས་ཤིག་ཆེ་མཆོག་དྲག་པོ་རྩལ༔ པདྨ་ཁྲག་འཐུང་ལྷ་ཚོགས་རྣམས༔ ཐུགས་དམ་གཉན་པོ་དབྱིངས་ནས་བསྐུལ༔ ད་ལྟ་དུས་ངན་སྙིགས་མའི་མཐའ༔
དུས་འཁྲུག་ཡམས་ནད་རྒྱལ་འགོང་དང་༔ དམ་སྲི་གནོད་བྱེད་ཁ་དར་བས༔ ཁྲོ་རྒྱལ་མངོན་སྤྱོད་དུས་ལ་བབ༔ ནད་བདག་ཆོམས་ལ་ནད་མཁར་ཤིགས༔ ནད་དལ་ཆོད་ལ་ཡམས་དལ་སྒྱུར༔ ནད་མཚོན་བསྲེགས་གཏོར་རྡུལ་དུ་རློག༔ སྒྲུབ་པའི་སྟེང་འོག་ཕྱོགས་མཚམས་སུ༔ བྱ་ཁྱུང་སྤྲུལ་པའི་དམག་དཔུང་འཁྲིགས༔ མེ་གཤོག་རླབས་བསྐྱོད་སྟོང་གསུམ་གཡོ༔ དྲག་སྔགས་གཟིར་འདེབས་སྲིད་གསུམ་གཞོམ༔
ཡམས་ནད་གདུག་པ་ཐལ་བར་རློག༔ ཧཱུྃ༔ བསྐུལ་ལོ་རིག་འཛིན་མཐུ་མ་ཆུང་༔ རྦད་དོ་བྱ་ཁྱུང་རྩལ་མ་ཞན༔ བརྟེན་ནོ་མ་མོ་བང་མ་བུལ༔ གཡབ་བོ་སྒྲོལ་གིང་རྒྱང་མ་རིང་༔ ནད་མཚོན་གདུག་པའི་དབལ་ཟོར་འདི༔ མྱུར་དུ་གཞོམ་པའི་ཕྲིན་ལས་མཛོད༔ ཛཔ་྄བཟླ་བ་ནི༔ གཞུང་དང་མན་ངག་གི་དགོངས་པའི་དགོས་པ་གསལ་བཏབ་ལ༔
༈ བསྙེན་དམིགས་ནི། རང་ཉིད་ཐུགས་ཀར་ཉི་ཟླའི་སྟེང། ། ཡེ་ཤེས་སེམས་པ་གསང་བདག་མཐིང༌། ། དེ་ཡི་ཐུགས་ཀར་ཏིང་འཛིན་སེམས། ། སྣང་མཐའི་ཐུགས་ཀར་ཐིག་ལེའི་ཀློང། ། དམར་ནག་ཧཱུྃ་མཐར་སྔགས་ཀྱི་ཕྲེང༌། ། འཁོར་བའི་འོད་ཟེར་དཔག་ཡས་འཕྲོས། ། ཕྱོགས་བཅུའི་རྒྱལ་མཆོད་བྱིན་དབང་བསྡུས། ། ནད་གདོན་དགྲ་བགེགས་ཚར་ཐག་བཅད། ། འགྲོ་བའི་སྒྲིབ་དག་སྣོད་བཅུད་སྦྱངས། །
མདོར་ན་སྣང་གྲགས་རྟོག་པའི་ཆོས། ། པད་མ་དྲག་པོའི་སྐུ་གསུང་ཐུགས། ། ལྷ་སྔགས་ཡེ་ཤེས་རོལ་པར་གྱུར། ཞེས་པའང་གནམ་ལྕགས་གུ་ཧྱས་རང་གི་དགོས་མཁོའི་ཆེད་གཏེར་གཞུང་དགོངས་པ་དང་མཐུན་པར་སྦྱར་བའོ།། ཨོཾ་བཛྲ་ཙཎྜ་པདྨ་ཧེ་རུ་ཀ་ཧཱུྃ་ཕཊ྄ཿ ཞེས་བསྙེན་པ་དང་༔ ཨོཾ་ཨཱཿཧཱུྃ༔ ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ྄ཿཨཱཿཧཱུྃ༔ ཞེས་སྒྲུབ་སྔགས་ཇི་ལྟར་རེམ་པར་བཟླ༔ ཧཱུྃ་ཧཱུྃ་ཧཱུྃ༔
ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ༔ ཧཱུྃ༔ སྣང་སྲིད་ཐམས་ཅད་དྲག་པོ་ཨེ་ཡི་ཀློང་༔ སྣོད་བཅུད་གཟུགས་སྣང་ཡི་དམ་ལྷ་ཡི་སྐུ༔
འབྱུང་འཇུག་རླུང་རྣམས་རང་བཞིན་སྙིང་པོའི་སྔགས༔ ཁམས་ཀྱི་རང་མདངས་ཁྲོ་བོ་རོལ་པའི་རྩལ༔ གནས་ལུགས་མ་བཅོས་སྐྱེ་མེད་ཡི་གེ་ཧཱུྃ༔ རང་རིག་ངོ་བོ་ཆེ་མཆོག་དྲག་པོ་རྩལ༔ པདྨ་ཁྲག་འཐུང་གནས་འགྱུར་དྲན་རྫོགས་སུ༔ བླ་མ་རྡོ་རྗེ་ཐོད་ཕྲེང་སྐུ་མདོག་མཐིང་༔ ཞལ་གསུམ་ཕྱག་དྲུག་ཞབས་བཞི་དོར་སྟབས་བགྲད༔ གཡས་དཀར་གཡོན་དམར་དབུས་མཐིང་དྲག་ཏུ་ཁྲོས༔ རྡོ་རྗེ་གྲི་གུག་རལ་གྲི་གཡས་སུ་ཐོགས༔ བྷན་དམར་ཐོང་གཤོལ་ལྕགས་སྡིག་གཡོན་ན་བསྣམས༔
རྡོ་རྗེ་སྒྲོ་གདེངས་དུར་ཁྲོད་དཔལ་ཆས་རྫོགས༔ རྡོ་རྗེ་ཕག་མོ་ཟངས་མདོག་གྲི་ཐོད་འཛིན༔ བརྐྱང་བསྐུམ་ཡེ་ཤེས་གར་གྱིས་པང་དུ་འཁྱུད༔ འབར་བའི་ཟེར་ལྡན་མེ་དཔུང་ཀློང་དུ་གསལ༔ ཧཱུྃ་ཧཱུྃ་ཧཱུྃ༔ འཇིགས་བྱེད་དྲག་པོའི་སྐུ་ཡི་ཆར༔ སྤྱི་བོར་སྣང་མཐའ་རིགས་ཀྱི་བདག༔ སྟེང་དུ་སྤྲུལ་པའི་བྱ་ཁྱུང་རྔམ༔ དཔྲལ་བར་འཇམ་དཔལ་གཤིན་རྗེ་འཇིགས༔ མགྲིན་པར་དབང་ཆེན་རྟ་མགྲིན་གཤེ༔
ཐུགས་ཀར་ཕྱག་ན་རྡོ་རྗེ་གཏུམ༔ ལྟེ་བར་རྡོ་རྗེ་གཞོན་ནུ་འབར༔ གསང་བར་ཡཀྴ་ཁྲོ་བོ་བརྗིད༔ ཕྱག་གཡས་བཛྲ་ཀཱི་ལ་ཡ༔ ཕྱག་གཡོན་རཏྣ་ཀཱི་ལ་ཡ༔ ཞབས་གཡས་པདྨ་ཀཱི་ལ་ཡ༔ ཞབས་གཡོན་ཀརྨ་ཀཱི་ལ་ཡ༔ གསང་བ་ཡུམ་གྱི་གནས་ལྔ་རུ༔ བདེ་ཆེན་མཁའ་འགྲོ་སྡེ་བཞིས་གར༔ གཞོན་ནུ་རྒྱན་རྫོགས་ཆ་ལུགས་འཆང་༔
དྲག་པོ་ཡབ་ཡུམ་ཕྱོགས་བཞི་རུ༔ འཇིགས་བྱེད་གིང་ཆེན་ཡབ་ཡུམ་བཞི༔ སྒྲོལ་གིང་གཏུམ་གིང་ཁྲོ་གིང་དང་༔ ལས་ཀྱི་གིང་བཅས་ཡབ་ཡུམ་བརྒྱད༔ མཚམས་སུ་སྤྲུལ་པ་ཡང་སྤྲུལ་བཅས༔ གཞན་ཡང་སྒོ་སྐྱོང་ལ་སོགས་པ༔ དབང་དྲག་རྡོ་རྗེ་སྲིན་པོ་ཡི༔ སྐུ་གསུང་ཐུགས་ཀྱི་གཟི་བརྗིད་རྣམས༔ སྟོབས་བཅུ་འགྱེད་ཕྱིར་སྤྲུལ་པའི་ལྷ༔ སྲིད་གསུམ་མངོན་སྤྱོད་ལས་ཀྱིས་སྡུད༔
སྟོང་གསུམ་སྡེ་བརྒྱད་དམ་ལ་བཏགས༔ གླིང་ཁམས་ཀུན་ལ་འདྲེན་ཟླ་བྲལ༔ སྐུ་ལས་ཁྲོ་ཆུང་ཚྭ་ཚྭ་འཕྲོ༔ མེ་རི་འབར་མཆེད་ཝ་ལ་ལ༔ འབྱུང་པོ་མི་དང་མི་མིན་སོགས༔ བགེགས་དང་དམ་སྲི་མ་ལུས་ཀུན༔ དྲག་པོའི་སྟོབས་ཀྱིས་ཚར་བཅད་གྱུར༔ རང་བཞིན་ཧཱུྃ་སྒྲ་འབྲུག་ལྟར་སྒྲོགས༔ ཧཱུྃྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ༔
ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ་ཧཱུྃ༔ ཞེས་ཧཱུྃ་སྒྲ་སྒྲོགས་ཤིང་སྣང་སྲིད་ཐམས་ཅད་རེས་འགའ་ཁྲོ་བོ་ཁྲོ་མོ་རེས་འགའ་ཧཱུྃ་ཁ་དོག་ལྔ་ལྡན་སྣང་སྲིད་ཀྱི་ཁྱོན་ཐམས་ཅད་ཁེངས་པར་བསྒོམ། སྐབས་སུ་རང་བཞིན་འུབ་ཀྱིས་བདག་ལ་བསྡུ་བ་མི་དམིགས་གསལ་སྟོང་ཀ་དག་ངང་ལ་བསྒོམ༔ རང་ཉིད་ཆེ་མཆོག་པདྨ་ཁྲག་འཐུང་དུ་གསལ་བའི་ཐུགས་ཀ་ནས་ལས་ཀྱི་གིང་བཞི་སྤྲུལ་པའི་ཁྱུང་ལྔ་སྒྲོལ་བའི་མ་མོ་བཞི་ཁྲོ་བོ་རང་འདྲ་དང་བཅས་ནས་སྐར་མདའ་འཁྲུགས་པ་ལྟར༔ མེ་དཔུང་གི་རང་བཞིན་འབར་ཞིང་སྟོང་ཁམས་ཁེངས་བར་འཕྲོས་པས༔ ནད་ནད་བདག་དང་བཅས་པ་ཧུབ་ཧུབ་ལྗིབ་ལྗིབ་ཏུ་ཟོས་ནས་ལྷག་མ་མེད་པ་རྡུལ་དུ་བརླགས་པར་ བསམ༔ ཡང་ལྕགས་སྡིག་ནག་པོ་བྱེ་བ་དུང་ཕྱུར་འཕྲོས་ཤིང་རྒྱལ་ནད་སྲོག་རླུང་དུ་གྱུར་པ་རྣམས་བརླགས་པར་ བསམ༔ གིང་བཞིའི་སྔགས་ནི༔ ཨོཾ་བཛྲ་ཙཀྲ་ཀྲོ་ཏ་ཙཎྜ་གྲཱི་ཝ་ཙ་ཏུར་ཀྲོ་ཏི་ཤྭ་རཱི་ཧཱུྃ་བྷྱོཿ
ཁྱུང་ལྔའི་སྔགས་ནི༔ ཨོཾ་ཁྲོཾ་ག་རུ་ཊ་པཉྩ་ཧཱུྃ་ཕཊ྄ཿ ཁྲོ་མོ་ཤ་ཟ་བཞི་ལ༔ ཨོཾ་མ་མོ་མུ་ཁ་ལེ་ཀྲོ་ཏི་ཙ་ཏུར་བཾ་རུ་ལུ་རུ་ལུ་བྷྱོཿ ཕག་སྡིག་ཁྱུང་ལྔ་ལ༔ ཨོཾ་ཝ་ར་ཧི་པ་པཾ་ཁྲོྃ་ཊ་ཡ་བྷྱོཿ དང་པོ་ལས་སྔགས་ནད་འཇོམས་ནི༔ ཨོཾ་མ་ཧཱ་གུ་རུ་ཁྲོྃ་ཀ་ར་གིང་ཀ་ར་ཙ་མུན་ཏྲི་ཏ་ཡ༔ ཀ་ལ་དུནྟི་ཙིཏྟ་ལ་བྷྱོ་བྷྱོཿ ཨོཾ་ཤེ་ལ་དུ་གིང་རཱ་ཛ་ཤིག་ཤིག༔
ནཱ་ག་དུ་ན་དུནྟི་ཏྲི་ཟློག་ཟློག༔ ཨོཾ་ཨ་ཀ་ཙ་ཏུ་མཱ་ར་ཡ་རྦད་རྦད༔ རཀྴ་དུ་ཏྲི་སྙིང་ལ་བྷྱོ་བྷྱོཿ ཚ་བ་ཚ་ནད་མཱ་ར་ཡ་ནན་ནན༔ ཨོཾ་དུ་ན་དུ་ན་ཤིག་ཤིག༔ ཧག་ཚལ་པ་ཁ་ལ་དུནྟི་བྷྱོ་བྷྱོཿ ཧ་ཆིང་རྦ་དུ་ཏྲི་ཁ་ལ་བྷྱོ་བྷྱོཿ སྤེལ་ཚིག་སྦྱར༔ ཙིཏྟ་ཟུང་ཟུང་ཡཾ་ཡཾ་རྨུག་རྨུག༔ ཆུམ་ཆུམ་བཾ་རིལ་མཱ་ར་ཡ་རྦད་རྦད༔
ལས་སྔགས་ནད་བདག་འཇོམས་བྱེད་ནི༔ ཨོཾ་དུ་ཆིང་ནག་པོ་ནད་བདག་གི་སྲོག་ལ་རྦད་རྦད༔ པྲ་ཆིང་ནག་པོ་བདུན་དྲུག་གི་ཤ་ལ་ཟོ་ཟོ༔ ཁྲོ་ཆུ་ཁོལ་མ་རྒྱ་ནད་ཀྱི་སྙིང་ལ་བྷྱོ་བྷྱོཿ བྱ་ཁྱུང་ནག་པོ་རྒྱུ་གཟེར་གྱི་སྙིང་ལ་རྦད་རྦད༔ ལྕགས་སྡིག་ནག་པོ་རྒྱལ་བསྲེན་གྱི་སྲོག་ལ་ཆུམ་ཆུམ༔ ཕག་ནག་ཁྲོ་གཏུམ་རིམས་ཡམས་ཀྱི་དབུགས་ལ་སྡུད་སྡུད༔ ཏྲིག་ཁྲོྃ་ནག་པོ་ཤ་ཁོལ་གྱི་སྙིང་ལ་བྷྱོ་བྷྱོཿ བྷེ་ཏྲི་ནག་པོ་ཁྲག་སྐྱུག་གི་ནད་ལ་ཐུམ་ཐུམ༔ ཨརྩིག་ནག་པོ་དམར་བཤལ་གྱི་སྲོག་ལ་རྔུབ་རྔུབ༔
ཀ་རུ་ནག་པོ་རྒྱ་འབྲུམ་གྱི་ནད་ལ་ཤིག་ཤིག༔ ཁེ་ཏྲ་ནག་པོ་རྒྱུག་གཟེར་གྱི་སྲོག་ལ་ཧུར་ཧུར༔ ཡཀྴ་ནག་པོ་འགོ་ནད་ཀྱི་སྲོག་ལ་རྦད་རྦད༔ ཏྲིག་ཁྲོྃ་ར་ཙ་ཁྲག་སྐྱུག་གི་ནད་ལ་རྦད་རྦད༔ ཁྲོྃ་ག་རུ་ཊ་པཉྩ་འབྱུང་ལྔའི་ནད་ལ་ཤིག་ཤིག༔ ནད་བདག་རིམས་བདག་ཕོ་མོ་མྱོག་མྱོག་དྲིལ་དྲིལ༔ ཐུན་ཐུན་རྦད་རྦད་སྭཱ་ཧཱ༔ ཞེས་དྲག་སྔགས་རྣམས་ཡེངས་མེད་ཆུ་བོའི་རྒྱུན་བཞིན་བཟླས་ཤིང་དམིགས་པ་བསྐྱེད་རིམ་ལྟར་ལ༔ དེ་ནས་རིམ་བཞིན་དམིགས་པ་སྤྲོ་བསྡུ་བྱ་སྟེ་རྫས་ལ་སྔགས་ཆུ་སྦྱར་ཞིང་རང་ངམ་གཞན་བསྲུང་ན་སྦྱིན༔ ཡང་ན་ནད་པ་སོགས་ལ་སྦྱིན་ན་རྫས་རྣམས་མང་བར་བྱ༔
ཡུལ་བསྲུང་ན༔ རས་སམ་ཤིང་ཤུན་ལ་བྲིས་ཏེ་རྒྱལ་མཚན་དུ་གཟུགས་པས་རླུང་གི་ཟེར་ཕོག་པ་རྣམས་ལ་བསྲུང་བར་འགྱུར་རོ༔ རང་ཉིད་ནད་པའི་ས་རུ་འགྲོ་ན༔ སྔ་ཞོགས་དུད་པ་སྣ་ལ་མ་སོང་དུས༔ སྔགས་རྣམས་མང་དུ་བཟླས་ཤིང་སྣ་བུག་ཏུ་སྤུར་བས་སྲུང་བའི་མཆོག༔ ཡང་ན་རྫས་ལ་སྔགས་ཤིང་བུ་ག་དགུ་དགག་པར་བྱ༔ ནད་ལམ་གཅོད་པ་ནི་ཤིང་ཚེར་མ་ཅན་ལ་སྔགས་ཏེ་ཕྱོགས་བཞིར་འཛུགས༔ མནན་པ་ནི༔ ལིངྒ་བྲིས་ཤིང་འགུགས་གཞུག་བྱ་ལ༔ ཤིང་ཚེར་མ་ཅན་ལ་སྔགས་པས་ལན་དགུ་བྲབ་སྟེ༔
ལམ་རྒྱ་གྲམ་དུ་མནན༔ སྲེག་པ་ནི༔ ཐུགས་དམ་བསྐུལ་ཞིང་སྔགས་ཏེ་ཚེར་མ་ཅན་གྱི་མེ་རུ་བསྲེག༔ འཕང་བ་ནི༔ ཐུགས་དམ་བསྐུལ་ཏེ་རྡོ་ཐུན་གྱི་ཟོར་སྟེང་འོག་ཕྱོགས་བཞིར་འཕང་༔ སྐྱབས་པ་ནི༔ སྔགས་ཆུ་སྟེང་འོག་ཁང་ཁྱིམ་དུ་སྟེང་འོག་ཏུ་གཏོར༔ སྤོ་བ་ནི༔ དར་ལྕོག་བྲིས་པས་ཚང་༔ སྲུང་བ་ནི༔
ལྕགས་སྡིག་ཕོ་མོ་གཉིས་ཀྱི་ཁོག་པར་སྔགས་འདི་འབྲི་ཞིང་ལས་སྔགས་ཀྱིས་རབ་ཏུ་གནས་ཏེ་ལ་ཆས་དྲིལ་ལ་འཆང་༔ སྡིག་པ་ཕོ་ཡི་ཁོག་པར་འདི་བྲིས༔ པཔཾབདུནདྲུགནདལསྲུངསཤིག༔ སྡིག་པ་མོ་ཡི་ཁོག་པར༔ ངྷརརིམསཡམསལསྲུངསཤིག༔ ཁང་པར་འཛུགས་ན་བྱ་ཁྱུང་ཕོའི་ཁོག་པར༔ གརུཌཔཁྱིངཛའགོནདལསྲུངསཤིག༔ བྱ་ཁྱུང་མོ་ཡི་ཁོག་པར༔ ཁྲོཾཐཌགིངཧརའགོབའིནདལསྲུངསཤིག༔ ཡུལ་བསྲུང་ན་ཕག་ནག་པོ་ཕོ་ཡི་ལྟོ་བར༔
གྷཁྱིངརཱཛགཉན་རྒོདལསྲུངསཤིག༔ ཕག་ནག་པོ་མོ་ཡི་ལྟོ་བར༔ ཏྲིཤིགཧརལྷོགཡམསལསྲུངསཤིག༔ ཅེས་བྲིས་ཏེ༔ ཐམས་ཅད་ལ་རྫས་ཀྱིས་བྱུགས་ནས་དྲིལ་ལ་ཐུམ་དམར་ནག་བྱའོ༔ ཨེ་མ་ཟབ་པའི་མཐར་ཐུག་མཆོག་༔ ཡང་ཟབ་དྲག་པོ་ཁྱུང་ཞོན་འདི༔ ས་འོག་ཀུན་གྱི་གཏེར་གཅིག་མ༔ མ་འོངས་ཡང་མཐའ་ཁ་རལ་ལ༔ འགོ་ནད་སྣ་དགུ་དར་བའི་ཚེ༔
བསམ་གཏན་ཉལ་ཆོག་བསྒྲུབ་པ་འདི༔ འགོགཟནད ནཐཡནྡད༔ ཐུགས་སྲས་བུདྡྷ་ཛྙཱ་ན་ཡི༔ བྱིན་བརླབས་སྤྲུལ་པ་ཤེས་རབ་ཅན༔ པདྨ་གཏེར་བདག་གླིང་པ་ལ༔ སྤྲོད་ཅིག་དགེ་བསྙེན་སྡེ་བཞི་རྒྱ༔ གཏེར་སྲུང་སྨན་མོ་མཆེད་བཞི་ཁྱོད༔ དམ་ཆོས་འདི་ཡི་མེལ་ཚེ་གྱིས༔ དམ་ཉམས་བདུད་རིགས་ལོག་ལྟ་ཅན༔ སྙིང་མེད་དྲེད་པོ་སྐལ་ཆད་མཁན༔
ལག་ཏུ་མ་ཤོར་ས་མ་ཡ༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ བདག་འདྲ་སྨྱོ་སྤྱོད་ཅན་གཏེར་བདག་གླིང་པས་འབྲི་གུང་གཞོ་སྟོད་ཏི་སྒྲོ་མཁའ་འགྲོའི་ཚོགས་ཁང་ཆེན་པོ་ནས་གདན་དྲངས་ཤིང༌།

སྦས་ཡུལ་པདྨ་རོང་དུ་ཤོག་སེར་ནས་ཞལ་བཤུས་སོ། གཏེར་གཞུང་གཞིར་བཞག་གི་ཆོག་ཁྲིགས་འདི་བཞིན་གནམ་སྤྲུལ་ལྔ་པ་བཟོད་པ་རབ་བརྟན་གྱི་ཞལ་འདོན་དུ་བཞུགས་པས་རྗེ་ཉིད་ཀྱིས་མཛད་པ་མིན་ནམ་སྙམ། ཁོ་བོས་ཀྱང་ཆུང་ངུའི་དུས་ནད་ཁྲོད་དང་རོ་སྔས་སུ་ཡང་ཡང་བསྐྱོད་དགོས་པར་འགོ་ནད་འབྱུང་གིས་དོགས་ནས་ཡབ་རྗེ་གནམ་ལྕགས་བཀྲ་ཤིས་ལས་ཞལ་ཤེས་བླངས་ཏེ་བསྙེན་ཚད་འབྲེལ་འཇོག་དང༌། རྒྱུན་ཁྱེར་ཉམས་ལེན་བྱ་སྲོལ་བཞིན་གུ་ཧྱས་སླར་བསྡེབས་པ་ལགས།། །། བླ་མ་དྲག་པོ་པདྨ་ཁྲག་འཐུང་གི ། ནད་འཇོམས་པར་བུའི་ནད་རིམས་སྲུང་བའི་འཁོར་ལོའི་དཔེའུ་རིས་བཞུགས་སོ། སྡིག་པ་ཕོ་འཁོར། སྡིག་པ་མོ་འཁོར། ཁྱུང་པོ་འཁོར། ཁྱུང་མོ་འཁོར། ཕག་ནག་ཕོ་འཁོར།
ཕག་ནག་མོ་འཁོར། རང་ཉིད་བསྲུང་ན་སྡིག་པ་ཕོ་མོའི་འཁོར་ལོ་ལ་རྫས་བྱུགས་ཤིང་ཁ་སྦྱར་ནས། རྫས་ནི་ནད་འཇོམས་པར་བུའི་གཞུང་དུ་བཤད་པའི་རིམས་སྲུང་གི་རྫས་ཡིན། བགེགས་བསྐྲད་ཁྲུས་དང༌། སྒྲུབ་པ་བྱས་ལ་རབ་ཏུ་གནས་ཏེ་ཐུམ་དམར་ནག་བྱ། ལ་ཆས་བསྒྲིལ་ཏེ་ལུས་ལ་འཆང་བར་བྱའོ། ། དེ་བཞིན་ཁང་པར་བསྲུང་ན་བྱ་ཁྱུང་ཕོ་མོའི་འཁོར་ལོ་རྫས་དང་སྒྲུབ་པ་སོགས་སྔར་དང་འདྲ་ལ་ལྟེབ་ཆིངས་སོགས་འཁོར་ལོ་སྤྱི་འགྲོས་ལྟར་སྒོའི་ཡ་ཐེམ་ལ་འདོགས་པ་དང༌། ཡུལ་བསྲུང་ན་ཕག་ནག་པོའི་འཁོར་ལོ་སོགས་བྱ་ལུགས་གོང་དང་མཚུངས་སོ། ། འཁོར་ལོའི་དཔེའུ་རིས་གཞུང་གི་དགོངས་པ་དང་བསྟུན་རི་མོ་ཟུར་གསལ་དུ་བཀོད་པ་འདིའང་སྒོ་སྤྲུལ་པས་སོ།། བླ་མ་དྲག་པོ་པདྨ་ཁྲག་འཐུང་ལས།
ཁྱུང་སྒྲུབ་ནཱ་ག་འཇོམས་བྱེད་ཆོག་ཁྲིགས་སུ་བཀོད་པ་འོག་གདོན་མཐར་བྱེད་ཅེས་བྱ་བ་བཞུགས་སོ། སངས་རྒྱས་ཐུགས་ཀྱི་སྤྲུལ་པ་ག་རུ་ཊཿ གཏི་མུག་ལས་གྱུར་ཀླུ་སྲིན་གདུག་པ་འདུལ། ། ཡེ་ཤེས་མེ་ཡིས་དུག་གསུམ་ནད་རིམས་བསྲེག ། གཏུམ་ཆེན་འབར་བའི་ལྷ་ལ་ཕྱག་འཚལ་ལོ། དེ་ཡང་ཁྱུང་སྒྲུབ་ཉམས་སུ་ལེན་པ་ལ་སྦྱོར་དངོས་རྗེས་གསུམ་ལས། དང་པོ་སྦྱོར་བ་ནི། གཞུང་ལས། དབེན་པར་ཕྱི་ནང་མཚམས་བཅད་ལ༔ མཐིང་ནག་གྲུ་གསུམ་ཨེ་དལ་སྟེང་༔
ཕོ་མོའི་བྷནྡྷ་ཁ་སྦྱོར་ནང་༔ སྨན་ཆེན་བསྭེ་ཞོ་ཨ་རུ་ནག༔ གླ་རྩི་གུ་གུལ་ཤུ་དག་ནག༔ རྩོད་མདུད་མུ་ཟི་དངུལ་ཆུ་སྦྲང་༔ གྲི་ཤ་མི་ཁྱི་ཕག་བྲུན་རྣམས༔ ཞིབ་འཐག་ནུས་ལྡན་དྲི་ཆུས་སྦྲུས༔ རིལ་བུ་སྲན་མ་ཙམ་དྲིལ་བླུགས༔ དར་མཐིང་གིས་དྲིལ་གཏོར་མཆོད་བཤམ༔ ཞེས་གསུངས་པ་བཞིན་གནས་དབེན་པར་ཕྱགས་དར་ལེགས་པར་བྱས་ལ་མདུན་སྟེགས་ཁར། རྟེན་མཆོད་བཀྲམ་པའི་མདུན་སྒྲུབ་རྟེན་སྨན་རཀ་གཏོར་གསུམ་དང༌།
ཁྱད་པར་བྷནྡྷའི་ནང་རྫས་རྒོད་གོང་ལྟར་རམ་མ་འཛོམས་ན་སྤྱི་འགྲོས་བྱ་ཁྱུང་ལྔ་དང་ནག་པོ་དགུ་སྦྱོར་སོགས་སྒྲུབ་རྫས་ལེགས་པར་བཤམ། མདུན་དུ་ཉེར་སྤྱོད་སོགས་མཆོད་པ་ཅི་འབྱོར་དང༌། བདག་ཉིད་ལ་ཉེར་མཁོ་ལས་བུམ་ཌཱ་དྲིལ་འཐོར་ནས་ནང་མཆོད་བཅས་འདུ་བྱའོ། གཉིས་པ་དངོས་གཞི་ལ་གསུམ་སྟེ། སྔོན་དངོས་རྗེས་གསུམ་མོ། དང་པོ་གཞུང་ལས། བགེགས་བསྐྲད་སྲུང་མཚམས་བྱིན་རླབས་སོགས༔ གཞུང་ལྟར་བྱ་ཞེས་གསུངས་པ་ལྟར། ཐོག་མར་སྔོན་འགྲོའི་རིམ་པ་ལའང་དྲུག་ལས། དང་པོ་སྐྱབས་འགྲོ་ནི།
ན་མོ༔ དབྱིངས་རིག་དབྱེར་མེད་རྩ་བ་གསུམ༔ ཡེ་ནས་མཆོག་གསུམ་སྐུ་གསུམ་བདག༔ ཕྱི་ནང་མི་དམིགས་ཟང་ཐལ་སྐུ༔ འབད་རྩོལ་བྲལ་བར་སྐྱབས་སུ་མཆི༔ གཉིས་པ་སེམས་བསྐྱེད་ནི། ཧོཿ གདོད་ནས་དག་པ་ཆོས་དབྱིངས་ཀློང་༔ མ་རྟོགས་སེམས་ཅན་རྒྱུད་དྲུག་རྣམས༔ རྣམ་ཐར་བྱང་ཆུབ་ལམ་འགོད་ཕྱིར༔
བློ་འདས་དེ་བཞིན་སེམས་བསྐྱེད་དོ༔ གསུམ་པ་བགེགས་དགུག་པ་ནི། ཧཱུྃ༔ ཁྲོ་རྒྱལ་ཐུགས་ལས་སྤྲུལ་པ་ཡི༔ འགུགས་པའི་ཕོ་ཉ་ཕྱོགས་བཅུར་འགྱེད༔ སྒྲུབ་ལ་མི་དབང་ལོག་འདྲེན་བགེགས༔ གཏོར་མ་ལེན་ཕྱིར་གནས་འདིར་མཆིས༔ ཨོཾ་བཛྲ་ཊཀྐི་རཱ་ཛ་ཡ༔ གནོད་བྱེད་འབྱུང་པོ་ཛ་ཛཿ བཞི་པ་བསྐྲད་པ་ནི།
ཧཱུྃ༔ ང་ནི་ཁྲོ་རྒྱལ་ཁྲག་འཐུང་རོལ༔ འབྱུང་པོ་བཀའ་ལས་མ་འདའ་བར༔ གཏོར་མ་ཁྱེར་ལ་རང་གནས་དེངས༔ འཚེ་ན་དྲག་སྔགས་མེ་ཆར་འབེབས༔ ཨོཾ་བཛྲ་ཙཎྜ་པདྨ་ཧེ་རུ་ཀ་ཧཱུྃ་ཧཱུྃ་ཕཊ྄་ཨཱཿཧཱུྃ༔ གནོད་བྱེད་འབྱུང་པོ་མཱ་ར་ཡ་རྦད་བྷྱོཿ ཐུམས་ཤིག་གཏོར་མྱོག་རྦད་རཾ་ཛྭ་ལ་ཡ་ཕཊ྄ཿ ལྔ་པ་སྲུང་འཁོར་ནི། ཧཱུྃ༔
ཁྲོ་རྒྱལ་ཐུགས་ལས་སྲུང་བའི་གུར༔ རྡོ་རྗེ་ལྕགས་སྡིག་བྱ་ཁྱུང་འཕྲོས༔ གྲི་གུག་ཁ་ཊྭཱཾ་མེ་རིའི་གུར༔ སྲ་མཁྲེགས་ཕ་ལམ་རང་བཞིན་གྱུར༔ ཨོཾ་བཛྲ་ཙཀྲ་རཀྵ༔ ཏྲི་པཱ་པཾ་ཙཀྲ་རཀྵ༔ ཁྲོྃ་ག་རུ་ཊ་ཙཀྲ་རཀྵ༔ ཀ་ར་ཏི་ཀ་ཙཀྲ་རཀྵ༔ ཏྲི་ཤཱུ་ལ་ཙཀྲ་རཀྵ༔ རྃ་ཛྭ་ལ་ཙཀྲ་རཀྵ༔
ཨེ་སྭ་བྷཱ་ཙཀྲ་རཀྵ༔ ཞེས་སྲུང་འཁོར་དྲག་པོ་བསྒོམ། དྲུག་པ་མཆོད་པ་བྱིན་གྱིས་བརླབ་པ་ནི། ཧཱུྃ༔ ཕྱི་མཆོད་སྣ་ཚོགས་སྤྲིན་ཆེན་གཡོ༔ ནང་མཆོད་སྨན་གཏོར་རཀྟ་དམར༔ གསང་མཆོད་སྦྱོར་སྒྲོལ་བླ་མེད་རྫས༔ སྲུབ་སྐྱེད་རྒྱ་ཆེན་སྤེལ་བར་གྱུར༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿཋཿ
ཨོཾ་མ་ཧཱ་རཀྟ་ཛྭ་ལ་མཎྜ་ལ་ཧཱུྃ་ཧྲཱིཿཋཿ ཨོཾ་མ་ཧཱ་བྷ་ལིངྟ་ཏེ་ཛྭ་བྷ་ལིང་ཏ་བྷ་ལ་བྷ་ཏེ་གུ་ཧྱ་ས་མ་ཡ་ཧཱུྃ་ཧྲཱིཿཋཿ ཨོཾ་སརྦ་ཨ་ཧཾ་ཛྙཱ་ན་པཉྩ་པཱུ་ཛ་ཨཱཿཧཱུྃ༔ ཞེས་ལན་ལྔའམ་བདུན་གྱིས་བྱིན་གྱིས་བརླབས། དེ་ནས་དངོས་གཞི་ལ་གསུམ། ཐོག་མར་བསྐྱེད་པ་ལ་བདུན་ལས། དང་པོ་ཏིང་འཛིན་རྣམ་གསུམ་ནི། ཧཱུྃ༔ ཀ་དག་ཁྲེགས་ཆོད་ཁྱབ་ཅིང་བརྡལ༔ ཨཱཿ
ཟང་ཐལ་ངང་ལ་རོལ་རྩལ་རྫོགས༔ ཨོཾ་ཀུན་རྒྱུ་ས་བོན་ཕྱག་མཚན་གྱུར༔ ཧཱུྃ༔ ཨེ་ཡྃ་རྃ་ཁྃ་སུྃ་ཀེཾ་བྷྲཱུྃ༔
གཉིས་པ་ལྷ་བསྐྱེད་པ་ནི། ཧཱུྃ༔ བཛྲ་ཁྲོཾ་ཛཿ སྟོང་གསལ་སྙིང་པོ་ཁྲོཾ་ཡིག་མཐིང་ནག་ལས༔ འོད་འཕྲོས་སྣང་སྲིད་གྲུ་གསུམ་ཨེ་ཡི་ཀློང་༔ དུག་མཚོ་ཁྲོ་ཆུ་ཁོལ་མའི་ཀློང་རུམ་ནས༔
ཀླུ་འབུམ་གཉན་ཁྲི་ས་བདག་སྟོང་གི་གདན༔ དུག་གི་རི་རབ་བང་རིམ་དགུ་ཡི་སྟེང་༔ ཁྲོཾ་ལས་བྱ་ཁྱུང་རྒྱལ་པོ་ག་རུ་ཊཿ མཐིང་ནག་ཁྲོ་ཆུ་ལུས་པོ་མེ་གཤོག་ཅན༔ གནམ་ལྕགས་མཆུ་སྡེར་དུག་མིག་རྡོ་རྗེའི་མཆུ༔ མཆོང་གི་མཆེ་གཙིགས་དུག་ལྕེ་དམར་འོད་འཁྱུགས༔ ཀྲང་ཀྲིང་སྒྲ་སྒྲོགས་སྲིད་པའི་ཀླུ་རིགས་སྔངས༔ མེ་ཡི་རལ་པ་ར་བར་ནོར་བུའི་སྟེང་༔ པདྨ་ཁྲག་འཐུང་རྡོ་རྗེ་ལྕགས་སྡིག་འཛིན༔ ཁྲོ་རྒྱལ་སྟོབས་ལྡན་གཤོག་རླབས་སྲིད་པ་སྡུད༔
གཟིར་བའི་ཕྱག་རྒྱས་གདོལ་པ་ནག་པོ་ཟ༔ དཔུང་མགོ་གཡས་སུ་ཁྱུང་དཀར་རྒྱལ་རིགས་གཟིར༔ གཡོན་དུ་ཁྱུང་སེར་རྗེ་རིགས་ཀླུ་སྦྲུལ་གཏུན༔ བརླ་གཡས་ཁྱུང་དམར་བྲམ་ཟེ་ཀླུ་རྣམས་རོལ༔ བརླ་གཡོན་ཁྱུང་ལྗང་དམངས་རིགས་ཀླུ་རྣམས་འདྲེན༔ སྤུ་གྲིའི་སྒྲོ་གཤོག་བསྐལ་པའི་མེ་རི་འབར༔ བ་སྤུའི་གསེབ་ནས་མཚོན་ཆའི་ཆར་པ་འབེབས༔ སྣང་སྲིད་ས་བདག་ཀླུ་གཉན་འདུལ་བར་བསྐྱེད༔ དེ་ལྟར་གསལ་བའི་གནས་ལྔའི་འོད་ཟེར་གྱིས༔ གསང་ཆེན་མེ་རི་འབར་བའི་གནས་མཆོག་ནས༔
ཡེ་ཤེས་ཁྱུང་ཆེན་ལྷ་ཚོགས་སྤྱན་དྲངས་གྱུར༔ ཁྲོཾ་བཛྲ་ག་རུ་ཊ་ས་མཱ་ཡ་ཛ་ཛཿ གསུམ་པ་སྤྱན་འདྲེན་པ་ནི། ཧཱུྃ༔ སྲིད་པའི་རི་རབ་རྩེ་མོ་ནས༔ ཁྲོ་རྒྱལ་འདུས་པའི་མཐུ་སྟོབས་བདག༔ གདུག་པ་འདུལ་མཛད་ག་རུ་ཊཿ ཐུགས་རྗེ་རོལ་པའི་བྱ་ཁྱུང་ཚོགས༔ གནས་འདིར་སྤྱན་འདྲེན་གཤེགས་སུ་གསོལ༔ རྟགས་དང་མཚན་མ་དངོས་སུ་སྟོན༔
གདུག་པ་འདུལ་བའི་དངོས་གྲུབ་སྩོལ༔ བཛྲ་ས་མཱ་ཡ་ཛ་ཛཿ བཞི་པ་བཞུགས་གསོལ་ཕྱག་འཚལ་ནི། ཧཱུྃ༔ མཐིང་ནག་གྲུ་གསུམ་ཨེ་ཡི་དབུས༔ དམ་ཡེ་གཉིས་མེད་བརྟན་པར་བཞུགས༔ འབྱུང་པོ་ཀུན་འདུལ་དྲག་རྩལ་ཅན༔ ཡེ་ཤེས་དྲག་པོ་ཁྱོད་ལ་འདུད༔ བཛྲ་ས་མ་ཡ་ཏིཥྛ་ལྷན༔ ན་མོ་པཱུ་རུ་ཤ་ཡ་ཧོཿ
ལྔ་པ་ཕྱི་ནང་གསང་བའི་མཆོད་པ་ནི། ཧཱུྃ༔ ཕྱི་མཆོད་གར་དང་སྤྱན་གཟིགས་དང་༔ ནང་མཆོད་སྨན་གཏོར་རཀྟ་དང་༔ གསང་མཆོད་སྦྱོར་སྒྲོལ་དབང་པོ་ལྔ༔ ཁྲོ་རྒྱལ་དཀྱིལ་འཁོར་ལྷ་ལ་འབུལ༔ ཨོཾ་ཁྲོཾ་བཛྲ་ག་རུ་ཊ་ས་པ་རི་ཝཱ་ར་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཁཱ་ཧི༔ ཨོཾ་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ཀིང་ནི་རི་ཏི་ཁ་ཁ་ཁཱ་ཧི༔ དྲུག་པ་ཁྱད་པར་གྱི་མཆོད་པ་ནི།
ཧཱུྃ༔ གདུག་པའི་ས་བདག་ཀླུ་གཉན་གདོན༔ གནོད་བྱེད་འབྱུང་པོ་བསྒྲལ་བ་ཡི༔ སྦལ་སྦྲུལ་ཉ་སྡིག་རི་ལྟར་སྤུངས༔ ཁྲག་གི་རྒྱ་མཚོ་མེ་རེ་རེ༔ དམ་རྫས་བདུད་རྩིའི་རང་བཞིན་ཅན༔ ཁྲོ་ཆེན་ཁྱུང་གི་ཚོགས་ལ་འབུལ༔ མཆོད་བཞེས་ཐུགས་དམ་བསྐང་གྱུར་ཅིག༔ ཁྲོཾ་བཛྲ་ག་རུ་ཊ་ས་པ་རི་ཝཱ་ར་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བ་སུ་ཏ་ལ་ཁ་ཁ་ཁཱ་ཧི། བདུན་པ་བསྟོད་པ་ནི།
ཧཱུྃ༔ འོག་མིན་ལྕང་ལོ་ཅན་གྱི་གནས༔ རི་རབ་འབར་བའི་ཡང་སྟེང་ནས༔ ཁྲོ་རྒྱལ་འདུས་པའི་ཕྲིན་ལས་བདག༔ སྤྲུལ་པའི་ཁྱུང་ཆེན་སྐུ་ལ་བསྟོད༔ ཁྲོ་ཆུའི་ལུས་ལ་མེ་གཤོག་སྡེབ༔ གནམ་ལྕགས་ར་ལ་རྡོ་རྗེའི་མཆུ༔ ཟངས་སྡེར་འཇུམས་ཤིང་དུག་མིག་བགྲད༔ ཁྲོ་རྒྱལ་ཁྱུང་ལ་ཕྱག་འཚལ་བསྟོད༔ ལྗགས་ནི་གློག་དམར་སྟོང་དུ་འཁྱུག༔
རྣོ་གདུག་མཆེ་བ་བགེགས་ལ་གཙིགས༔ ལུས་དཀྲུགས་གནམ་ལྕགས་སེར་རྒོད་འབེབས༔ ཀླུ་དང་ས་བདག་བཟུང་ཞིང་ཟ༔ ཀླུ་འདུལ་གསེར་མིག་འཁྱིལ་ལ་བསྟོད༔ དབུ་སྐྲ་དམར་ནག་མེ་ཟེར་འབར༔ ཉི་ཟླ་ནོར་བུས་འོད་མདངས་འཚེར༔ བདེ་གཤེགས་སྟོབས་འདུས་མེ་ཕྲེང་རྩལ༔ སྣང་སྲིད་འདུལ་ལ་ཕྱག་འཚལ་བསྟོད༔ སྤུ་གསེབ་བྱ་ཁྱུང་དམག་ཚོགས་འགྱེད༔ ཡེ་ཤེས་མེ་དཔུང་ཀློང་དཀྱིལ་ནས༔
ཀྲང་ཀྲིང་སྒྲ་སྒྲོགས་ཀླུ་སྲིན་འདྲེན༔ ཁྲག་འཐུང་རྒྱལ་ལ་ཕྱག་འཚལ་བསྟོད༔ གཟའ་དང་རྒྱུ་སྐར་གཉན་གྱི་གདོན༔ ཀླུ་དང་ས་བདག་རྒྱལ་བསེན་བགེགས༔ མ་ལུས་འཇོམས་པའི་ལྷ་ཆེན་པོར༔ དམ་ཚིག་གཉན་པོའི་ཐུགས་དམ་བསྐུལ༔ ད་ལྟ་དུས་ངན་སྙིགས་མའི་མཐར༔ བདུད་སྲིན་འབྱུང་པོ་ཁ་དར་བས༔ བདུན་དྲུག་ནད་དལ་ཡམས་རིམས་ཕྱུར༔ ཁྲོ་རྒྱལ་མངོན་སྤྱོད་དུས་ལ་བབ༔
བདག་ཅག་རིག་འཛིན་སྒྲུབ་པ་པོའི༔ ནད་གདོན་བགེགས་དང་བར་ཆད་སོལ༔ མི་ཤིགས་རྡོ་རྗེའི་སྐུ་འགྲུབ་ནས༔ མཆོག་ཐུན་དངོས་གྲུབ་མ་ལུས་སྩོལ༔ ཅེས་བསྟོད། གཉིས་པ་བཟླས་པ་ལ། ཛཔ྄་བཟླས་རིམ་པ་ནི། ཐུགས་ཀར་ཉི་སྟེང་ཁྲོཾ་ཡིག་མཐར༔ སྔགས་ཕྲེང་འབྲུག་ལྟར་སྒྲ་སྒྲོགས་འཁོར༔ བདེ་གཤེགས་རབ་འབྱམས་མཐུ་སྟོབས་འདུས༔
སྔགས་ཕྲེང་ལས་མཆེད་མེ་ཟེར་གྱིས༔ རྩ་ཁམས་གང་བའི་ནད་གདོན་དེ༔ བ་སྤུ་བུ་ག་ནས་ཐོན་ཏེ༔ ལུས་ཀུན་ཁྲོ་ཚྭ་ཁོལ་མའི་མདངས༔ སྣང་སྲིད་སྲེག་པའི་མེ་དཔུང་འབར༔ རྫུ་འཕྲུལ་གཤོག་རླབས་སྲིད་པ་སྡུད༔ ཀླུ་གཉན་ས་བདག་མ་ལུས་པ༔ སྔངས་འདར་སྙིང་རྩ་ཡེད་ཡེད་དང་༔ ཁྱད་པར་གནོད་བྱེད་ཀླུ་གཉན་རྣམས༔ བདག་དང་སྤྲུལ་པའི་ཁྱུང་ཚོགས་ཀྱིས༔
དབྱིངས་ནས་གཟིར་འདེབས་ཐལ་ཕུང་དུ༔ རྔམ་རྔམ་ཧྲུམ་ཧྲུམ་ཚེར་ཚེར་ཟ༔ ལྷག་མ་མེད་པར་རྡུལ་དུ་བརླག༔ ཤུལ་ཀྱང་ཁྲོ་ཆུའི་ཞུན་དུ་མཁྲེགས༔ ཚུར་འདུས་བདག་དང་རྫས་ལ་བསྟིམས༔ རིལ་བུ་རྣམས་ཀྱང་ཁྱུང་དུ་གྱུར༔ རྔམ་པའི་འབྲུག་སྟོང་དི་རི་རི༔ དབང་དྲག་འབར་བའི་སྟོབས་རྫོགས་གྱུར༔ གཉིས་པ་བསྙེན་སྒྲུབ་ཆིག་སྒྲིལ་སྔགས་ནི། ཨོཾ་ཁྲོཾ་བཛྲ་ག་རུ་ཊ་ཧཱུྃ་ཕཊ྄ཿ
དམིགས་གནད་དང་ལྡན་པས་ཅི་ནུས་སུ་བཟླ། གྲངས་ཚད་ཀྱང་གཞུང་ལས། ཞེས་པ་སྒྲ་ཟུར་མ་ཉམས་པར༔ གྲངས་ཀྱི་བསྙེན་པ་ཁྲི་ཚོ་གསུམ༔ དུས་བསྙེན་ཞག་བདུན་ངག་དམ་བཅད༔ ཅེས་གསུངས་སོ། གསུམ་པ་ལས་སྦྱོར་ནི། རྩ་སྔགས་ལ་ཤམ་བུ་འདི་སྦྱར་ཏེ། ཏ་ན་མ་ཤ་པ༔ ནཱ་ག་སྡེ་བརྒྱད་སྲོག་ལ་གཏུབ་ལིང་ཐུམ་སོད་ཡ༔
ཞེས་ཕྲིན་ལས་བྱེ་བྲག་དང་སྦྱར་ལ་གྲངས་ནི་སྒྲུབ་སྔགས་ཀྱི་བཅུ་ལས་མི་ཉུང་བར་བྱའོ། མཐར་དབྱངས་གསལ་ཡིག་བརྒྱ་རྟེན་སྙིང་སོགས་ཀྱིས་བཟླས་པའི་ལྷག་ཆད་བཀང༌། གཏང་རག་གི་མཆོད་བསྟོད་ནི། ཨོཾ་ཁྲོཾ་བཛྲ་ག་རུ་ཊ་ས་པ་རི་ཝཱ་ར་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་མ་ཧཱ་པཉྩ་རཀྟ་བྷ་ལིངྟ་ཁ་ཁ་ཁཱ་ཧི༔ བསྟོད་པ་ནི། ཧཱུྃ༔ འོག་མིན་ལྕང་ལོ་ཅན་གྱི་གནས༔ རི་རབ་འབར་བའི་ཡང་སྟེང་ནས༔ ཁྲོ་རྒྱལ་འདུས་པའི་ཕྲིན་ལས་བདག༔ སྤྲུལ་པའི་ཁྱུང་ཆེན་སྐུ་ལ་བསྟོད༔
བཟོད་གསོལ་ནི། ཧཱུྃ༔ དབང་དྲག་འབར་བའི་དཀྱིལ་འཁོར་ལྷ་ཚོགས་ཀྱི༔ ཕྱི་ནང་གསང་བའི་དམ་ལས་འགལ་བ་དང༔ མ་འབྱོར་ཉམས་དང་ཆད་ལྷག་འཁྲུལ་པའི་ཚོགས༔ མཐོལ་ཞིང་བཤགས་ལ་མི་སྒྲིབ་ཚངས་པར་སྩོལ༔ ཨོཾ་བཛྲ་ས་ཏྭ་ས་མ་ཡ? སོགས་ཡིག་བརྒྱ་བཟླའོ། བརྟན་བཞུགས་སྤྱི་ལྟར་བྱ། གསུམ་པ་རྫོགས་རིམ་བསྡུ་བ་ནི། ཧཱུྃ་ཧཱུྃ་ཧཱུྃ་ གིས་ལྷར་སྣང་དབྱིངས་སུ་བསྡུས་པས་རྟག་མཐའ་བྲལ།
ཨ་ཨ་ཨཱཿ ས་མཉམ་པར་བཞག ཕཊ྄་ཕཊ྄་ཕཊ྄ཿ ཀྱིས་ལྷར་ལྡང་གསང་བ་གསུམ་གྱིས་ཆད་མཐའ་སྤང༌། ཨོཾ་ཨཱཿཧཱུྃ་མ་མ་ཀ་ཝ་ཙི་རཀྵ་མཾ། ཞེས་གོ་བགོ་ཞིང༌། རྒྱུན་གྱི་སྤྱོད་ལམ་ལ་འཇུག བསྔོ་བ་ནི། ཧོཿ དམིགས་མེད་རྒྱ་ཡན་ཆོས་ཉིད་རྒྱུ་ཡི་བསྔོ༔
རང་ཤར་རང་རྩལ་མ་འགགས་ལམ་གྱི་བསྔོ༔ སྣ་ཚོགས་སྤྲོས་བྲལ་ཀ་དག་འབྲས་བུའི་བསྔོ༔ ཀུན་གཞི་སྐྱེ་མེད་འཁོར་འདས་གཅིག་ཏུ་བསྔོ༔ སྨོན་ལམ་ནི། ཧོཿ བདག་བློ་ཡེ་ནས་དབྱིངས་རིག་སྒྲིབ་པ་བྲལ༔ གཉིས་འཛིན་མ་རིག་འཁྲུལ་པའི་རྨོངས་གཟུགས་རྣམས༔ དྲན་རྟོག་ཆོས་སྐུའི་རྒྱལ་ས་ཟིན་གྱུར་ནས༔ ཚེ་རབས་པད་འབྱུང་ཡབ་ཡུམ་འབྲལ་མེད་ཤོག༔ བཀྲ་ཤིས་སྤྱི་ལྟར་བྱའོ།
དེ་ནས་དུས་གྲངས་རྟགས་ཐེམ་ཞིང་དབང་བཞི་ལེན་པའི་སྐབས་གོང་གི་མཆོད་བསྟོད་ཐུགས་དམ་བསྐུལ། བགེགས་བསྐྲད་བྱིན་དབབ་པ་སྔོན་དུ་སོང་ནས་དངོས་གྲུབ་བླང་བ་ནི། ཧཱུྃ༔ སངས་རྒྱས་ཀུན་གྱི་མཐུ་སྟོབས་བདག༔ ཁྲོ་ཆེན་མཐིང་ནག་བྱ་ཁྱུང་རྒྱལ༔ དབྱིངས་ནས་ཐུགས་རྗེ་སྐུར་བཞེངས་ལ༔ གཟི་བྱིན་དྲག་པོས་མཐུ་སྟོབས་བསྐྱེད༔ སྐུ་གསུང་ཐུགས་ཀྱིས་དབང་བསྐུར་སྩོལ༔ ལུས་ཀྱི་ནད་གདོན་ཞི་བ་དང་༔ རྡོ་རྗེའི་སྐུ་རུ་བྱིན་གྱིས་རློབས༔
ངག་གི་ཞེན་འཛིན་དག་པ་དང་༔ དྲག་སྔགས་ནུས་རྩལ་བསྐྱེད་དུ་གསོལ༔ སེམས་ཀྱི་བྱྀང་རྨུགས་ནད་དག་ནས༔ གསལ་སྟོང་ཡེ་ཤེས་དངོས་གྲུབ་སྩོལ༔ རྩ་སྔགས་ཤམ་བུར་ ཀཱ་ཡ་ཝཱཀྐ་ཙིཏྟ་བཛྲ་དྷཱ་ཏུ་སརྦ་སིདྡྷི་ཕ་ལ་ཧཱུྃ༔ ཞེས་པས་དབང་བླང་གཏོར་མ་བཏང་༔ རིལ་བུ་བྱ་ཁྱུང་ཁྲོམ་ཚོགས་ལ༔ བདེ་གཤེགས་སྟོང་གིས་རབ་ཏུ་གནས༔ དལ་བསྡུ་བསྔོ་སྨོན་ལ་སོགས་བྱ༔ ཞེས་པ་བཞིན་རྗེས་ཆོག་སྤྱི་ལྟར་བྱའོ།
དེ་ལྟར་ཉམས་སུ་བླངས་པས་འབྲས་རྟགས་ཇི་ལྟར་འབྱུང་ཚུལ་ཡང༌། གཞུང་ལས། སྦལ་ལྕོང་སྡིག་སྦྲུལ་བསད་དང་ཟ༔ སྲོག་ཆག་བརྡུང་དང་གཏུབ་ཅིང་གཅོད༔ རི་བྲག་བཤིག་དང་ཕྲུ་མ་བདལ༔ ལུས་ལ་མེ་འབར་ནགས་ཚལ་བསྲེགས༔ གོ་གྱོན་མཚོན་ཐོགས་རྡོ་རྦབ་འདྲིལ༔ མཚོ་སྐམ་ལུས་ལ་རྣག་ཁྲག་བཤལ༔ སྲོག་ཆགས་དོན་སོགས་རྟགས་རྣམས་འབྱུང་༔ མཛེ་སོགས་ཀླུ་ནད་ཚབ་ཆེ་ན༔
ཐོ་རངས་རིལ་བུ་བདུན་བདུན་བཏང་༔ དྲག་སྔགས་སྟོང་ཚོ་རེ་མི་བཅག༔ སྐབས་སུ་དྲི་ཆུར་གླ་རྩི་སྦྱར༔ སྔགས་བཟླས་ཡང་ཡང་བསྐུལ་རྡེག་བཏུང་༔ རྒྱུན་དུ་ཁྲུས་བྱས་གྲིབ་ལ་འཛེམ༔ ཕག་མཁྲིས་ཐང་ཁྲོམ་ལ་སྔགས་ལ༔ རྡོ་བསྲེགས་དུད་པ་སྙུག་སྦུབས་རྔུབ༔ དེ་ཡིས་སྟོད་མཛེ་སེལ་བར་འགྱུར༔ མཁལ་རྩ་བོལ་གོང་མེ་བཙའ་གདབ༔ རྐང་ཁྲག་ཕྱུང་བས་སྨད་མཛེ་སེལ༔
ཆགས་པ་མི་སྤྱོད་མངར་སྐྱུར་སྤངས༔ ཟླ་བ་གཅིག་ནས་མཛེ་རྒོད་ཀྱི༔ ཐོ་ལུམ་སོང་ཡང་སོས་པར་འགྱུར༔ ཞེས་དང༌། དམ་ཚིག་བྱ་སྒོང་ཤ་མི་ཟ༔ གཞན་དག་པོ་ཡང་དེ་དང་མཚུངས༔ མཛེ་རིགས་རྐྱེན་སོགས་བྱུང་དོགས་ལ༔ ལྟོ་སྨན་ཁོག་སྲུང་རིལ་བུ་རེ༔ རྟག་ཏུ་ཐོ་རངས་དྲི་ཆུས་ཕུལ༔ གཞན་ཡང་གག་ལྷོག་གཉེན་ཐོར་དང་༔
ཤུ་བ་ལ་སོགས་རེག་པས་འཇོམས༔ གྲིབ་དང་ཆམས་རིམས་ཀུན་ལ་བསྔགས༔ འདི་ལྟར་རྫས་སྔགས་སུས་འཛིན་པ༔ ལྷ་སྲིན་སྡེ་བརྒྱད་གནོད་པ་ཞི༔ ཀླུ་གཉན་ས་བདག་གདོན་ལས་གྲོལ༔ འགོ་ནད་ཡམས་རིམས་ནད་ཀྱང་འཇོམས༔ མནན་གཏད་སེར་བ་འབེབས་སྲུང་དང་༔ ས་གཉན་འཕྲུ་སློག་གཉན་ཁ་གསོལ༔ ཡུལ་གསར་འཛིན་དང་གནས་གཏེར་འབྱེད༔ བྲག་བཤིག་ཤིང་གཅོད་ནད་ངན་བཏུལ༔
བརྟུལ་ཞུགས་དྲག་ལས་གང་བྱེད་ཀྱང་༔ རང་ལུས་གནམ་ལྕགས་མཁར་དང་འདྲ༔ མཛེ་གདོན་འབྱུང་དོགས་སྲུང་བ་ལ༔ འདི་ལས་ཟབ་པ་འཇིག་རྟེན་དཀོན༔ ཞེས་གསུངས་པ་བཞིན་ཕན་ཡོན་མཆོག་ཏུ་བསྔགས་པ་ཡིན་ནོ། ཚོགས་སོགས་སྤྲོས་པ་ལ་མོས་ན་རིགས་མཐུན་གཞན་ལས་བླང་བར་བྱའོ། ཞེས་པའང་རང་སློབ་ཨཽ་ཌཱིས་བསྐུལ་ངོར་དུས་མཐའི་སྔགས་རིག་འཛིན་པ་གུ་ཧྱས་རབ་བྱུང་བཅུ་བདུན་པ་ཤིང་སྤྲེལ་ཟླ་བ་དང་པོའི་ཡར་ཚེས་ལ་ཕུར་པ་གླིང་སྒྲུབ་ཁང་བདུད་ལས་རྣམ་རྒྱལ་དུ་སྦྱར་བ་དགེ་བར་གྱུར་ཅིག། །། ༈ རླུང་ཞགས་མཁའ་འགྲོའི་གསོལ་འདེབས་བདེ་ཆེན་དཔལ་བསྐྱེད་བཞུགས་སོ། ན་མོ། སྤྲོས་བྲལ་ཆོས་སྐུའི་ཀློང་ཡངས་ནས། །
ཆོས་སྐུ་ཀུན་ཏུ་བཟང་མོ་ལ། ། གསོལ་བ་འདེབས་སོ་བྱིན་གྱིས་རློབས། ། ཆོས་སྐུའི་གནས་ལུགས་རྟོགས་པར་ཤོག ། ལྷུན་གྲུབ་ལོངས་སྐུའི་གཞལ་ཡས་ནས། ། ལོངས་སྐུ་མཁའ་འགྲོ་སྡེ་ལྔ་ལ། ། གསོལ་བ་འདེབས་སོ་བྱིན་གྱིས་རློབས། ། ལྷུན་གྲུབ་སྣང་བཞི་མཐར་ཕྱིན་ཤོག ། ཐུགས་རྗེ་ཀུན་ཁྱབ་ཕོ་བྲང་ནས། ། སྤྲུལ་སྐུ་ཡེ་ཤེས་མཚོ་རྒྱལ་ལ། ། གསོལ་བ་འདེབས་སོ་བྱིན་གྱིས་རློབས། །
རླུང་སེམས་རང་དབང་ཐོབ་པར་ཤོག ། བདེ་སྟོང་ཨེ་ཡི་ཕོ་བྲང་ནས། ། ཡང་སྤྲུལ་རླུང་ཞགས་ཌཱཀྐི་ལ། ། གསོལ་བ་འདེབས་སོ་བྱིན་གྱིས་རློབས། ། གཏུམ་མོའི་བདེ་དྲོད་འབར་བར་ཤོག ། འཁོར་ལོ་ལྔ་ཡི་ཕོ་བྲང་ནས། ། རྩ་ཁམས་དཔའ་བོ་མཁའ་འགྲོ་ལ། ། གསོལ་བ་འདེབས་སོ་བྱིན་གྱིས་རློབས། ། དགའ་བཞི་ཡེ་ཤེས་སྨིན་པར་ཤོག ། གནས་ཡུལ་ཉེར་བཞིའི་ཕོ་བྲང་ནས། །
སྣ་ཚོགས་མཁའ་འགྲོ་ཤུགས་འགྲོ་ལ། ། གསོལ་བ་འདེབས་སོ་བྱིན་གྱིས་རློབས། ། གང་འདུལ་འགྲོ་དོན་མཐར་ཕྱིན་ཤོག ། རླུང་སེམས་ལས་སུ་རུང་བའི་མཐུས། ། དྷཱུ་ཏིའི་རྩ་མདུད་རབ་གྲོལ་ནས། ། ས་བཅུ་ལམ་ལྔ་མཐའ་རུ་ཕྱིན། ། འཁོར་ལོ་ཚོགས་ཆེན་ས་ཐོབ་ཤོག ། ཅེས་པའང་གནམ་ལྕགས་སྨྱོན་པས་བྲིས།། །། རླུང་ཞགས་མཁའ་འགྲོའི་ལས་བྱང་བདེ་ཆེན་དཔའ་མོའི་རོལ་རྩེད་ཅེས་བྱ་བ་བཞུགས་སོ།། །། དབྱིངས་ཕྱུག་གསང་བའི་མཁའ་ཀློང་ནས༔
ཐུགས་རྗེ་ཐབས་ཀྱི་ཌཱཀྐིའི་སྐུར༔ རྣམ་རོལ་ཁྱབ་བདག་རླུང་ཞགས་ཀྱིས༔ ཁམས་གསུམ་ཉོན་མོངས་འཆིང་ལ་འདུད༔ ཁྲག་འཐུང་པདྨ་དྲག་པོའི་ཡུམ་བཀའ་རྩ་རླུང་དཔལ་བསྐྱེད་ཡེ་ཤེས་མཁའ་འགྲོའི་སྒྲུབ་པ་ནི། ལས་རིམ་ཁྲིགས་ཆགས་སུ་བསྡེབས་པའི་སྡོམ་ལ། གཏེར་གཞུང་ལས། སྐྱབས་སཻམས་མཚམས་གཅོད་བྱིན་བརླབ་སྔོན་འགྲོ་དང༔ ལྷ་བསྐྱེད་སྤྱན་འདྲེན་བཞུགས་གསོལ་ཕྱག་མཆོད་དང༔ བསྟོད་པ་འཛབ་བཟླས་གཏོར་འབུལ་དངོས་གཞིའོ༔ ཚོགས་མཆོད་ལྷག་བསྐུལ་ཆད་བརྟན་རྟ་བྲོ་དབང་༔
བཟོད་གསོལ་ཉེར་བསྡུ་བསྔོ་སྨོན་བཀྲ་ཤིས་རྗེས༔ ཞེས་དང་སྔོན་འགྲོའི་དང་པོ་སྐྱབས་སུ་འགྲོ་བ་ནི། ཨོཾ་ཨཱཿཧཱུྃ༔ མཆོག་གསུམ་རྩ་བརྒྱུད་བདེ་གཤེགས་འདུས་པའི་སྐུ༔ བྱིན་རླབས་ངོ་བོ་པད་འབྱུང་ཐུགས་རྗེའི་བདག༔ དབྱངས་ཅན་མཚོ་རྒྱལ་ཌཱཀྐི་སྐུ་དངོས་མཆོག༔ བརྩེ་ཆེན་ཡེ་ནས་འབྲལ་མེད་སྐྱབས་སུ་མཆི༔ ལན་གསུམ། གཉིས་པ་སེམས་བསྐྱེད་པ་ནི། ན་མོ༔
དབྱིངས་རིག་ངོ་བོ་མ་བཅོས་ལྷུན་གྲུབ་ལས༔ གཅིག་ཏུ་འགགས་མེད་ཤར་བ་སྙིང་རྗེའི་ཡུལ༔ འཁོར་འདས་ཅིར་སྣང་མ་གྱུར་སངས་རྒྱས་ཞིང༔ གདོད་ནས་འཁོར་གསུམ་ཡོངས་དག་སེམས་བསྐྱེད་དོ༔ ལན་གསུམ། དཀར་གཏོར་སྔོན་དུ་འགྲོ་བས། བགེགས་གཏོར་བསང་སྦྱང༌། རྃ་ཡྃ་ཁྃ། ཨོཾ་སྭ་བྷཱ་ཝ ས་སྦྱང༌། སྟོང་པའི་ངང་ལས།
བྷྲཱུྃ་ལས་རིན་པོ་ཆེ་སྣོད་ཡངས་ཤིང་རྒྱ་ཆེ་བའི་ནང་དུ་ལན་ཆགས་བགེགས་ཀྱི་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པར་གྱུར། ན་མཿསརྦ་ཏ་ཐཱ་ག་ཏ་བྷྱོ?ཁཾ་སྭཱ་ཧཱ། གསུམ་པ་བགེགས་བསྐྲད་པ་ནི། ཧཱུྃ་བྷྱོཿ མ་གཅིག་ཡུམ་ཆེན་མཁའ་འགྲོའི་ཐུགས་ཀ་ནས། བར་མེད་ཁྱབ་པའི་འགུགས་བྱེད་ཕོ་ཉ་འཕྲོས༔ གནོད་བྱེད་བགེགས་ཚོགས་གཏོར་མ་ལེན་ཕྱིར་ཁུག༔ བདག་གི་བསྒོ་བའི་བཀའ་ལ་ཉན་པར་གྱིས༔ མཆོད་སྦྱིན་འདི་ཁྱེར་རང་རང་གནས་སུ་དེངས༔ ཅི་སྟེ་མི་འགྲོ་འདི་རུ་གླགས་བལྟ་ན༔
བདག་ཉིད་དབྱིངས་ཀྱི་མཁའ་འགྲོའི་ཐུགས་ཀ་ནས༔ སྐར་ལྟར་འཁྲུགས་པའི་མཚོན་ཆ་ཐུན་དུ་བརྡེག༔ མེ་ལྟར་འབར་བས་བགེགས་དཔུང་བསྲེགས་གཏོར་གཞོམ༔ དེ་བས་བགེགས་ཚོགས་འབྱུང་པོ་ཕྱིར་དེངས་ཤིག༔ ཨོཾ་བཛྲ་ཝཱ་ར་ཧཱི་ཀྲོ་ཏི་ཀཱ་ལི་ཧ་རི་ནི་ས་ཧཱུྃ་ཕཊ྄ཿ གནོད་བྱེད་བགེགས་ཚོགས་ཨུ་ཙ་ཏ་ཡ་ཕཊ྄ཿ བཞི་པ་མཚམས་གཅོད་སྲུང་འཁཽར་ནི། ཧཱུྃ་བྷྱོཿ བདག་ཉིད་ཡེ་ཤེས་མཁའ་འགྲོས་ཐུགས་ཀ་ནས། མཚོན་ཆ་མེ་རི་དྲག་པོ་ཐོག་ལྟར་འཕྲོས༔
གནོད་བྱེད་ཚར་བཅད་མཚམས་གཅོད་ལས་གྲུབ་ནས༔ ཚུར་འདུས་མི་ཤིགས་རྡོ་རྗེའི་གུར་ཁང་གྱུར༔ ཨོཾ་བཛྲ་ཛྭ་ལ་རཀྵ་རཀྵ་ཧཱུྃ༔ ལྔ་པ་མཆོད་རྫས་བྱིན་གྱིས་བརླབ་པ་ནི། རྃ་ཡྃ་ཁྃ༔ ལན་གསུམ། ཨོཾ་ཨཱཿཧཱུྃ༔ ལན་གསུམ། ཧཱུྃ༔ ཕྱི་སྣོད་གླིང་བཞི་ཉི་ཟླ་ནོར་བུའི་སྣོད༔
ནང་བཅུད་དབང་པོ་རྣམ་ལྔ་སྨན་རཀ་དང༔ གཏོར་མཆོད་བྷ་ལིང་ག་ཎ་ཚོགས་ཀྱི་རྫས༔ གསང་མཆོད་སྦྱོར་སྒྲོལ་སྤྱན་གཟིགས་ལ་སོགས་པ༔ མ་སྲིང་མཁའ་འགྲོ་མཉེས་པའི་རྫས་སུ་གྱུར༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོཾ་སརྦ་ཨ་ཧཾ་པཉྩ་པཱུ་ཛ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་རཀྟ་བྷ་ལིཾ་ཏ་ག་ཎ་ཙཀྲ་ཨཱཿཧཱུྃ༔ ཨོཾ་རུ་ཏྲ་མ་ར་ཎི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བ་སུ་ཏ་ཨཱཿཧཱུྃ༔
ཞེས་ལན་གསུམ་མམ་བདུན་གྱིས་བྱིན་གྱིས་བརླབས་ཤིང་བདུད་རྩིས་བྲན་ནོ། གཉིས་པ་དངོས་གཞིའི་དང་པོ་བསྐྱེད་རིམ་ནི།
ཧཱུྃ༔ སྟོང་པའི་ངང་ལས་རླུང་ལྔ་བསྣཽལ་བའི་དལ༔ ཕོ་བྲང་རྒྱན་རྫོགས་གྲུ་བཞི་སྒོ་བཞི་མཛེས༔ མཚན་ཉིད་ཀུན་ཚང་འཇའ་ཟེར་ཀློང་དགུ་ལྡན༔ སྣ་ཚོགས་ཏོག་མཛེས་དེ་ཡི་དབུས་ཉིད་དུ༔ ཉི་ཟླ་པདྨ་གཡུང་དྲུང་ལྗང་གསལ་སྟེང༔ ཡེ་ཤེས་མཁའ་འགྲོ་ལྗང་འོད་མདངས་དང་ལྡན༔ ཞལ་གཅིག་ཕྱག་གཉིས་གར་སྟབས་འགྱིང་ཚུལ་ལྡན༔ ཞལ་འཛུམ་མཛེས་ཤིང་རཏྣས་དབུ་ལ་བརྒྱན༔ ཐོར་ཚུགས་དར་དཔྱངས་ཟར་བུས་སྐུ་རྒྱབ་ཁེབས༔
རུས་པའི་རྒྱན་འཕྱང་ནུ་མ་བྷ་ག་རྒྱས༔ ཕྱག་གཡས་རླུང་ཞགས་གཡོན་པས་ཚེ་བུམ་འཛིན༔ ཕྱག་གདུབ་ཞབས་གདུབ་རིན་ཆེན་སེ་མོ་དོ༔ གཅེར་མོ་འགྱིང་སྟབས་བདེ་སྟོང་ལྷག་གེ་བ༔ ཕྱོགས་བཞིར་རང་འདྲ་ལས་ཀྱི་མཁའ་འགྲོ་མ༔ སྐུ་མདོག་ལྗང་གསལ་གཡས་པས་རླུང་ཞགས་འཛིན༔ གཡོན་པས་ནོར་བུ་པདྨས་མཚན་པ་བསྣམས༔ གར་སྟབས་བསྒྱུར་ཞིང་དབང་སྡུད་མགྱོགས་མར་གསལ༔ དེ་ལྟར་གསལ་བའི་གནས་གསུམ་འོད་ཟེར་གྱིས༔ མཁའ་འགྲོ་རྒྱ་མཚོ་བསྒྲུབ་ཕྱིར་སྤྱན་དྲངས་གྱུར༔
ཨོཾ་བཛྲ་ས་མཱ་ཡ་ཛ་ཛཿ གཉིས་པ་སྤྱན་འདྲེན་པ་ནི། ཧཱུྃ་བྷྱོཿ ཕྱོགས་བཅུ་མི་མངོན་རང་བྱུང་ཨེ་ཡི་མཁའ༔ ཆོས་འབྱུང་ལྗང་ནག་རླུང་གི་དཀྱིལ་འཁོར་ནས༔ དབང་སྡུད་རླུང་གི་བདག་མོ་འཁོར་དང་བཅས༔ ཁམས་གསུམ་དབང་དུ་བསྡུད་ཕྱིར་གཤེགས་སུ་གསོལ༔ ཨོཾ་བཾ་ཌཱཀྐི་ཡཾ་ཧཱུྃ་ཛ་ཧོཿ གསུམ་པ་བཞུགས་སུ་གསོལ་བ་ནི། ཧཱུྃ༔
ཐབས་ཤེས་རང་བཞིན་ཉི་ཟླ་གཡུང་དྲུང་སྟེང༔ དབང་སྡུད་ཞགས་པ་འགྱེད་པའི་ཕོ་བྲང་དབུས༔ ཕྱི་ཡི་ཚོགས་དྲུག་ནང་གི་སྣང་འགུགས་ཕྱིར༔ རླུང་གི་གདན་ལ་དགྱེས་ཤིང་བརྟན་པར་བཞུགས༔ ཨོཾ་བཛྲ་ས་མ་ཡ་ཏིཥྛ་ལྷན༔ བཞི་པ་ཕྱག་འཚལ་བ་ནི། ཧཱུྃ༔ འཇོ་སྒེག་དཔའ་མོ་གཡོ་བའི་ཤུགས་འཆང་མ༔ མདངས་ལྡན་སྲིང་མོ་དགའ་བའི་བདེ་སྤེལ་མ༔ སྲིད་གསུམ་དབང་སྡུད་ལས་ཀྱི་ཌཱཀྐི་མ༔
ཡེ་ཤེས་མཁའ་འགྲོའི་ཚོགས་ལ་ཕྱག་འཚལ་བསྟོད༔ ཨོཾ་ན་མོ་པཱུ་རུ་ཤ་ཡ་ཧོཿ ལྔ་པ་མཆོད་པ་འབུལ་བ་ནི། ཧཱུྃ༔ མུ་ཏིག་མདངས་ལྡན་ཟླ་རྒྱས་བྱམས་པའི་བཅུད༔ རྒྱ་སྐག་ངད་ལྡན་དམར་གསལ་རྒྱུན་འབྱུང་རྫས༔ བདེ་ཆེན་ངང་ཚུལ་དཔའ་མོ་དགྱེས་པའི་ཕུད༔ འཁོར་ལོའི་མངའ་བདག་དབང་མོ་ཆེ་ལ་འབུལ༔ ཨོཾ་བཛྲ་པུཥྤེ་ སོགས ?ཤབྡ་ཨ་ཧཾ་པཉྩ་ཨ་མྲྀ་ཏ་ཁཱ་ཧི༔ ཧཱུྃ༔
བདེ་བ་ཡབ་ལ་སྟོང་པ་ཡུམ༔ ཟུང་འཇུག་སྦྱོར་བའི་འཁྲུལ་འཁོར་གྱིས༔ ཕྱག་རྒྱ་གར་གྱི་མཆོད་པ་འབུལ༔ མཁའ་འགྲོ་འཁོར་བཅས་ཐུགས་དམ་བསྐང་༔ གཟུགས་མཛེས་སྒྲ་སྙན་དྲི་ཞིམ་སོགས༔ རོ་མངར་རེག་བྱ་འཇམ་པ་ཡི༔ ཕྱི་ཡི་མཆོད་པ་སྣ་ཚོགས་འབུལ༔ མཁའ་འགྲོ་འཁོར་བཅས་ཐུགས་དམ་བསྐང་༔ དུག་ལྔ་མ་སྤངས་ཡེ་ཤེས་ངང༔ ཉོན་མོངས་རང་གྲོལ་ཆགས་མེད་རྫས༔
སྐུ་ལྔ་ལྷུན་གྲུབ་ནང་མཆོད་འབུལ༔ མཁའ་འགྲོ་འཁོར་བཅས་ཐུགས་དམ་བསྐང་༔ གསང་བ་ཌཱཀྐི་རིག་མའི་ཚོགས༔ གར་སྒྱུར་བདེ་བའི་མཁའ་ལམ་དུ༔ རླུང་གིས་བསྐྱོད་པའི་རྡོ་རྗེས་བསྲུབས༔ མཉེས་ཕྱིར་ཡིད་ཀྱི་ཆུ་གཏེར་འབུལ༔ མཁའ་འགྲོ་འཁོར་བཅས་ཐུགས་དམ་བསྐང༔ ལྕང་ལོ་ཅན་གྱི་བྷནྡྷ་རུ༔ ཤ་ལྔ་པཉྩ་རྫས་ཀྱིས་གཏམས༔ ཟག་མེད་བདུད་རྩི་སྨན་མཆོད་འབུལ༔
མཁའ་འགྲོ་འཁོར་བཅས་ཐུགས་དམ་བསྐང༔ དུང་ཞལ་བདེ་བ་ཆེན་པོའི་ནང༔ མདངས་ལྡན་དམར་ཆེན་འོད་དུ་འབར༔ སྣ་ཚོགས་རཀྟའི་མཆོད་པ་འབུལ༔ མཁའ་འགྲོ་འཁོར་བཅས་ཐུགས་དམ་བསྐང་༔ རུ་ཏྲ་བསྒྲལ་བའི་ཐོད་པ་རུ༔ དགྲ་བགེགས་འདུལ་བའི་དབང་པོ་སྤུངས༔ བསྒྲལ་བའི་མཆོད་པ་བཞེས་སུ་གསོལ༔ མཁའ་འགྲོ་འཁོར་བཅས་ཐུགས་དམ་བསྐང་༔ ཡེ་ནས་རྨད་བྱུང་ངོ་བོའི་རྫས༔
རང་བྱུང་མ་འགགས་ཡེ་ཤེས་ཀྱི༔ དམིགས་མེད་མཆོག་གི་མཆོད་པ་འབུལ༔ མཁའ་འགྲོ་འཁོར་བཅས་ཐུགས་དམ་བསྐང་༔ ཕྱི་ནང་མཉེས་པའི་རྟེན་རྫས་མཆོག༔ མེ་ལོང་མདའ་དར་བླ་འཁོར་སོགས༔ སྤྱན་གཟིགས་དུ་མའི་མཆོད་པ་འབུལ༔ མཁའ་འགྲོ་འཁོར་བཅས་ཐུགས་དམ་བསྐང་༔ ཨོཾ་མ་ཧཱ་སརྦ་པཱུ་ཛ་མེ་གྷ་མུ་ཏྲ་སྥ་ར་ན་ས་མ་ཡེ་སྭཱ་ཧཱ༔ དྲུག་པ་བསྟོད་པ་ནི། ཧཱུྃ༔
ཡེ་ཤེས་དབྱིངས་ཀྱི་ཌཱཀྐི་དཔའ་མོ་ཆེ༔ རླུང་སེམས་མདངས་ལྡན་འཇའ་འོད་ཏ་ལ་ལ༔ དགྱེས་ཆགས་ཁྲོ་ལ་འཛུམ་བག་ཤིགས་སེ་ཤིག༔ རིན་ཆེན་རྒྱན་ལྡན་འདོད་རྒུའི་གཏེར་འཛིན་མ༔ ཅོད་པན་མཛེས་པའི་ཐོར་ཚུགས་ལྡེམས་སེ་ལྡེམ༔ ཕྱག་གཡས་རླུང་ཞགས་སྣང་སྲིད་དབང་དུ་སྡུད༔ གཡོན་པས་ཚེ་བུམ་རྩ་རླུང་ཐིག་ལེ་བསྐྱེད༔ ཕྱག་གདུབ་ཞབས་གདུབ་རིན་ཆེན་ཁྲོ་ལོ་ལོ༔ རུས་པའི་རྒྱན་ལྡན་གཡེར་ཁ་སི་ལི་ལི༔ ནུ་འབུར་རྒྱས་ཤིང་ལྟེ་བ་རབ་ཏུ་ཟླུམ༔
བྷ་ག་རབ་རྒྱས་བདེ་དྲོད་ཆི་ལི་ལི༔ གར་སྟབས་སྒེག་མོའི་འཁྲིལ་ལྡེམ་ཁྱུགས་སེ་ཁྱུག༔ གཡུང་དྲུང་པད་ཟླའི་གདན་ལ་འགྱིང་མཛད་མ༔ དབང་སྡུད་རླུང་གི་བདག་མོར་ཕྱག་འཚལ་བསྟོད༔ ཧཱུྃ༔ ཕྱི་རིམ་ལས་བྱེད་མགྱོགས་མའི་ཤུགས་འཆང་མ༔ དུས་བཞིར་འགྱུ་བའི་ཡིད་འོང་གར་མོ་བཞི༔ རིན་ཆེན་རྒྱན་ལྡན་འདོད་རྒུ་ཆར་བཞིན་འབེབས༔ ལྗང་གསལ་མདངས་ལྡན་ཚོགས་དྲུག་སྣང་བ་འཕྲོག༔ གཡས་པས་རླུང་ཞགས་ལྷ་མི་དབང་དུ་སྡུད༔
གཡོན་པས་ཐབས་ཤཻས་ཕོ་མོའི་བློ་སེམས་འགུགས༔ རུས་པའི་རྒྱན་ལྡན་དར་དཔྱངས་པུ་རུ་རུ༔ གཅེར་མོ་གར་སྒྱུར་ནུ་མ་བྷ་ག་རྒྱས༔ འཇོ་སྒེག་མཛེས་ལྡན་ལྷ་མོ་བཞི་ལ་བསྟོད༔ ཁྱོད་ལ་བསྟོད་ཅིང་ཕྲིན་ལས་བཅོལ་བ་ནི༔ ཕྱི་ནང་སྣོད་བཅུད་མི་ནོར་དབང་དུ་སྡུད༔ ནང་གི་རྩ་རླུང་བདེ་དྲོད་ཐིག་ལེ་བསྐྱེད༔ གསང་བ་དགའ་བཞི་ཡེ་ཤེས་མངོན་གྱུར་ནས༔ དབང་སྡུད་འཇའ་ལུས་མཁའ་འགྲོ་འགྲུབ་གྱུར་ཅིག༔ བདུན་པ་འཛབ་བསྐུལ་ནི།
ཧཱུྃ༔ གསང་བ་དབྱིངས་ཀྱི་དབང་ཕྱུག་ཌཱཀྐིའི་ཚོགས༔ ཡེ་ཤེས་ཐུགས་དམ་འཛབ་ཀྱིས་རྒྱུད་བསྐུལ་ལ༔ ཟུང་འཇུག་བདེ་ཆེན་འཇའ་ལུས་བསྒྲུབ་པའི་ཕྱིར༔ མ་སྲིང་ཁྱེད་རྣམས་སྲོག་ལྟར་བཟུང་ལགས་ན༔ ཟབ་ལམ་དཔའ་མོས་རྟག་ཏུ་གྲོགས་གྱིས་ཤིག༔ ཕུང་ཁམས་འོད་ལུས་ཆོས་སྐུ་འགྲུབ་པ་ཡི༔ མ་ཁྱོད་བདག་གི་དཔུང་གཉེན་མཆིས་པའི་ཕྱིར༔ བཟླས་པ་སྔགས་ཀྱིས་ཐུགས་དམ་གནད་ནས་བསྐུལ༔ བསྙེན་དམིགས་ནི།
རང་ཉིད་མཁའ་འགྲོའི་སྐུར་གསལ་བའི། གཙུག་ཏོར་ནམ་མཁའི་འཁོར་ལོ་རུ། ། རིགས་བདག་པདྨ་ཐོད་ཕྲེང་རྩལ། ། འཁོར་ལོ་ལྔ་རུ་རིམ་པ་བཞིན། ། རྡོ་རྗེ་པདྨ་སངས་རྒྱས་དང༌། ། རིན་ཆེན་ལས་ཀྱི་ཌཱཀྐི་ལྔ། ། སྐུ་མདོག་དཀར་དམར་མཐིང་སེར་ལྗང༌། ། རང་འདྲའི་རིགས་ཀྱི་ཡབ་དང་སྦྱོར། ། ཐུགས་སྲོག་ཧ་ནི་བཾ་རི་སའི། ། མཐའ་མར་རང་མདོག་སྔགས་ཀྱིས་བསྐོར། །
རྩ་ཁམས་བ་སྤུའི་གྲོང་ཁྱེར་དུ། ། འབུམ་ཕྲག་ཡངས་པའི་ཌཱཀྐིའི་ཚོགས། ། ཏིལ་གྱི་གང་བུ་ལྟ་བུར་གསལ། ། སྤྱི་བོའི་བླ་མ་ཡབ་ཡུམ་ལ། ། གདུང་ཤུགས་དྲག་པོའི་གསོལ་བཏབ་མོད། ། ཐུགས་སྲོག་ཨོཾ་དང་སྔགས་ཕྲེང་ལས། ། བདེ་སྟོང་ཡེ་ཤེས་བདུད་རྩིའི་རྒྱུན། ། སྦྱོར་མཚམས་ནས་བྱུང་གནས་ལྔ་ཡི། ། མཁའ་འགྲོ་སྡེ་ལྔའི་སྤྱི་བོ་ནས། ། རིམ་ཞུགས་རང་སྲོག་སྔགས་ཕྲེང་ལ། །
ཕོག་པས་གཡོན་བསྐོར་དྲག་ཏུ་འཁོར། ། སྤྲོ་བས་འོད་ཀྱིས་སྲིད་ཞི་ཁྱབ། ། བསྡུས་པས་གཟི་བྱིན་ལྷག་པར་འབར། ། གཙོ་འཁོར་མ་ལུས་ཐམས་ཅད་ཀུན། ། བདེ་ཆེན་ཡེ་ཤེས་ཉམས་འུར་བས། ། རྡོ་རྗེའི་གླུ་དབྱངས་འུ་རུ་རུ། ། དགའ་བཞིའི་བྲོ་རྡུང་ཁྲིགས་སེ་ཁྲིག ། རྩ་ཁམས་བ་སྤུ་ཚུན་ཆད་ཀུན། ། བདེ་དང་སྟོང་པར་ཕྲི་ལི་ལི། ། དུག་ལྔ་དབྱིངས་སུ་སངས་སེ་སང༌། །
དབང་བཞི་རྒྱུན་འབབ་ན་ར་ར། ། འཇའ་དང་འོད་དུ་ཀྱི་ལི་ལི། ། ཟེར་དང་ཟེར་ཕྲེང་ཡ་ལ་ལ། ། སྣང་བ་སྐུ་རུ་ལམས་སེ་ལམ། ། སྒྲ་གྲགས་སྔགས་སུ་དི་རི་རི། ། དྲན་རྟོག་ཆོས་སྐུར་སངས་སེ་སང༌། ། མ་རིག་ཉོན་མོངས་ཀ་ནས་དག ། སྣོད་བཅུད་མཁའ་འགྲོའི་ད་ལར་རྫོགས། མན་ངག་གསུམ་ལྡན་གྱི་དགོངས་པ་ལས། ཨོཾ་ཌཱཀྐི་ཧ་རི་ནི་ས་པ་ཤཾ་ཏེ་ཛྭ་ཧྲཱི་དྷ་ཡ་སུ་ཁཾ་སརྦ་སིདྡྷི་ཛ་ཛ༔
ཞེས་སྔགས་དང་དམིགས་གནད་སྦྱར་ཏེ། ། ཐོག་མར་ཡིད་བཟླས་དང༌། ། དེ་ནས་སྐྱོ་ཚེ་རགས་པ་རླུང་བཟླས་དང་ཕྲ་བ་རྡོར་བཟླས་སྔགས་ཀྱི་སྐྱོན་དྲུག་སྤངས་ནས། ། བསྙེན་པའི་གྲངས་ཚད་འཁྱོལ་བར་བྱས་ལ། ། མཚན་མ་བྱུང་དུས་དངོས་གྲུབ་ལེན་ཞིང་གཏང་རག་རྒྱ་ཆེན་བྱའོ། ཤམ་བུར། ཨོཾ་སརྦ་ཤྭ་རཱི་པུནྱེ་ལོ་ཀ་པ་ཤཾ་མ་མ་ཐུན་ཐུན་ཛ་ཛཿ ཞེས་བཟླས། གཞན་ཡང་ལས་སྦྱོར་སྤྱི་དང་བྱེ་བྲག་གི་སྔགས་རྣམས་གང་འདོད་སྤྲོས་ཤེས་པར་བྱའོ། ཐུན་མཐར་དབྱངས་གསལ་ཡིག་བརྒྱ་རྟེན་སྙིང་མཐར་མཆོད་བསྟོད་ནི།
ཧཱུྃ༔ མུ་ཏིག་མདངས་ལྡན་ཟླ་རྒྱས་བྱམས་པའི་བཅུད༔ རྒྱ་སྐག་ངད་ལྡན་དམར་གསལ་རྒྱུན་འབྱུང་རྫས༔ བདེ་ཆེན་ངང་ཚུལ་དཔའ་མོ་དགྱེས་པའི་ཕུད༔ འཁོར་ལོའི་མངའ་བདག་དབང་མོ་ཆེ་ལ་འབུལ༔ ཨོཾ་བཛྲ་ཨརྒྷཾ་པཱ་དྱཾ་ སོགས? ཤབྡ་ཨཱཿཧཱུྃ༔ མ་ཧཱ་པཉྩ་ལ་ཁཱ་ཧི༔ མ་ཧཱ་བྷ་ལིཾ་ཏ་ལ་ཁཱ་ཧི༔ མ་ཧཱ་རཀྟ་ལ་ཁཱ་ཧི༔ མ་ཧཱ་སརྦ་པཱུ་ཛ་ལ་ཁཱ་ཧི༔
ཧཱུྃ༔ འཇོ་སྒེག་དཔའ་མོ་གཡོ་བའི་ཤུགས་འཆང་མ༔ མདངས་ལྡན་སྲིང་མོ་དགའ་བའི་བདེ་སྤེལ་མ༔ སྲིད་གསུམ་དབང་སྡུད་ལས་ཀྱི་ཌཱཀྐི་མ༔ ཡེ་ཤེས་མཁའ་འགྲོའི་ཚོགས་ལ་ཕྱག་འཚལ་བསྟོད༔ འཇིགས་པ་བརྒྱད་སོགས་ཞི་བའི་དངོས་གྲུབ་སྩོལ༔ འབྱོར་བ་དྲུག་ལྡན་རྒྱས་པའི་དངོས་གྲུབ་སྩོལ༔ མོས་པ་རྣམ་བཞི་དབང་གི་དངོས་གྲུབ་སྩོལ༔ དགྲ་བགེགས་ཚར་གཅོད་དྲག་པོའྀ་དངོས་གྲུབ་སྩོལ༔ ལས་བཞི་ལྷུན་གྱིས་འགྲུབ་པའི་དངོས་གྲུབ་སྩོལ༔
ཡེ་ཤེས་མཁའ་འགྲོ་ལྷ་ཚོགས་ཁྱེད་རྣམས་ལ་མཁྱེན་པའི་ཡེ་ཤེས་བརྩེ་བའི་ཐུགས་རྗེ༔ མཛད་པའི་ཕྲིན་ལས༔ སྐྱོབ་པའི་ནུས་མཐུ༔ སྟེར་བའི་དངོས་གྲུབ༔ བསམ་གྱིས་མི་ཁྱབ་པ་མངའ་བས༔ དེང་འདིར་བདག་ཅག་རྣལ་འབྱོར་སྒྲུབ་པ་པོ་རྣམས་ལ་མཆོག་ཐུན་མོང་གཉིས་ཀྱི་དངོས་གྲུབ་ཐམས་ཅད་སྩལ་དུ་གསོལ༔ ཨོཾ་ཌཱཀྐི་ཧ་རི་ནི་ས་པ་ཤཾ་ཏེ་ཛྭ་ཧྲཱི་དྷ་ཡ་སུ་ཁཾ་སརྦ་སིདྡྷི་ཛ་ཛ༔ ཀཱ་ཡ་སིདྡྷི་ཨ་བྷི་ཥིཉྩ་ཨོཾ༔ ཝཱཀྐ་སིདྡྷི་ཨ་བྷི་ཥིཉྩ་ཨཱཿ ཙིཏྟ་སིདྡྷི་ཨ་བྷི་ཥིཉྩ་ཧཱུྃ༔
སརྦ་སིདྡྷི་ཨ་བྷི་ཥིཉྩ་ཧྲཱིཿ བརྒྱད་པ་ཐུན་གཏོར་འབུལ་བ་ནི། སྣོད་བཅུད་ཡོངས་ཁྱབ་ཤ་ལྔ་བདུད་རྩིའི་ཚོགས༔ མེ་རླུང་སྦྱོར་བས་སྦྱངས་སྤེལ་སྟོབས་བསྐྱེད་པ༔ འབྲུ་གསུམ་ནུས་ལྡན་ཟག་མཻད་བདུད་རྩིར་བསྐྱིལ༔ ཀུན་བཟང་མཆོད་སྤྲིན་དཔག་མེད་འཆར་བར་གྱུར༔ ཨོྃ་ཨཱཿཧཱུྃ༔ ལན་གསུམ། ཧཱུྃ༔ མ་སྐྱེས་རྫོགས་པ་ཆོས་དབྱིངས་ལས༔
སྐྱེ་བའི་ཆོ་འཕྲུལ་འབར་བའི་སྐུ༔ མ་གཅིག་དབྱིངས་ཕྱུག་མཁའ་འགྲོར་བཞེངས༔ རྡོ་རྗེ་རིན་ཆེན་པདྨ་ལས༔ ཀུན་ཀྱང་ལྗང་འོད་རླུང་ཤུགས་ཅན༔ རིན་ཆེན་རྒྱན་ཆ་ཁྲོ་ལོ་ལོ༔ སྣ་ཚོགས་ཅོད་པན་པུ་རུ་རུ༔ རྒྱན་དྲུག་དྲིལ་གཡེར་སི་ལི་ལི༔ རོལ་མོ་གླུ་དབྱངས་དི་རི་རི༔ སྣང་སྲིད་འགུལ་ལྡེག་ཁྱམས་སེ་ཁྱམ༔ འོད་དང་ཟེར་དུ་སྤུངས་སེ་སྤུང༔
དགྱེས་པའི་འཛུམ་མདངས་ལྷགས་སེ་ལྷག༔ བདེ་བའི་ཆུ་རྒྱུན་ན་ར་ར༔ འདུ་འབྲལ་མེད་པར་དུངས་སེ་དུང༔ མ་ལུས་འཁོར་བཅས་གནས་འདིར་གཤེགས༔ དམ་རྫས་རྨད་བྱུང་ཨ་མྲྀ་ཏ༔ འདོད་ཡོན་ལོངས་སྤྱོད་གཏེར་ཆེན་པོ༔ འཁོར་བའི་རྒྱུ་བསྒྲལ་རཀྟ་དང༔ ཚོགས་ཀྱི་འདོད་ཡོན་དཔག་མེད་པ༔ རོ་བཅུད་མདངས་ལྡན་ཟད་མི་ཤེས༔ བཞེས་ཤིག་རོལ་ཅིག་ཁ་རཾ་ཁཱ་ཧི༔
འབྱུང་བ་བཞི་ཡི་བཅུད་དང་ཞག༔ བཞེས་ཤིག་རོལ་ཅིག་ཁ་རཾ་ཁཱ་ཧི༔ སྣང་སྲིད་ཤ་ཁྲག་དྲོད་དབུགས་མདངས༔ བཞེས་ཤིག་རོལ་ཅིག་ཁ་རཾ་ཁཱ་ཧི༔ འཁོར་འདས་ཐམས་ཅད་དབང་དུ་སྡུས༔ དབྱེར་མེད་ཉམས་རྟོགས་རྫུ་འཕྲུལ་འགྱེད༔ ལོག་རྟོག་བདུད་རིགས་སྣང་བ་སྒྱུར༔ སྣང་སྲིད་ཆོས་ལ་འགོད་པར་མཛོད༔ ནད་གདོན་བགེགས་དང་བར་ཆད་སོལ༔ མཆོག་ཐུན་དངོས་གྲུབ་མ་ལུས་སྩོལ༔
ཨོཾ་གུ་རུ་དྷེ་ཝ་ཌཱཀྐི་ནཱི་སརྦ་པཉྩ་ཨ་མྲྀ་ཏ་རཀྟ་བྷ་ལིཾ་ཏ་ག་ཎ་ཙཀྲ་སརྦ་པཱུ་ཛ་ལ་ཁ་ཁ་ཁཱ་ཧི་ཁཱ་ཧི༔ ཞེས་མཆོད་འདོད་དོན་གསོལ་ལ། གསུམ་པ་རྗེས་ཀྱི་རིམ་པ་ལ་བཅུ་གཅིག ། དང་པོ་ཚོགས་རྫས་བདུད་རྩིས་བསང་ཞིང༌། ཧཱུྃ༔ བདག་ཉིད་མཁའ་འགྲོར་གསལ་བའི་ཐུགས་ཀ་ནས༔ དངོས་འཛིན་སྦྱང་ཕྱིར་རྃ་ཡྃ་ཁྃ་གསུམ་འཕྲོས༔ ཚོགས་ཀྱི་ཉེས་སྐྱོན་བསྲེགས་གཏོར་སྦྱངས་ཤིང་བཀྲུས༔ བྱིན་གྱིས་བརླབ་ཕྱིར་ཨོཾའཿཨཱཿཧཱུྃ་གསུམ་འཕྲོས༔ རྫས་ལ་ཕོག་པས་བསྐྱེད་ཅིང་སྤེལ་བ་ཡིས༔
ཟག་མེད་བདུད་རྩི་རོ་མཆོག་དཔག་མེད་གྱུར༔ ཨོཾ་ཨཱཿཧཱུྃ་ག་ཎ་ཙཀྲ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུྃ༔ གཉིས་པ་སྤྱན་འདྲེན་པ་ནི། ཧཱུྃ༔ མཁའ་སྤྱོད་དག་པའི་ཞིང་ཁམས་ནས༔ མ་གཅིག་ཡེ་ཤེས་མཁའ་འགྲོ་མ༔ རིགས་བཞི་མཁའ་འགྲོའི་ཚོགས་ཀྱིས་བསྐོར༔ ཡང་འཁོར་ཌཱཀྐི་བྱེ་བ་འབུམ༔ ཚོགས་ལ་སྤྱན་འདྲེན་གཤེགས་སུ་གསོལ༔ དབུ་སྐྲ་ཐོར་ཚུགས་ལྡེམས་སེ་ལྡེམ༔
གླུ་ལེན་གར་སྒྱུར་ཤིགས་སེ་ཤིག༔ མཁའ་འགྲོའི་བརྡ་སྐད་དི་རི་རི༔ གཏེར་སྲུང་ལས་བྱེད་ཤ་ར་ར༔ བྱིན་རླབས་སྤྲིན་ལྟར་ཐིབས་སེ་ཐིབ༔ གནས་འདིར་སྤྱན་འདྲེན་གཤེགས་ནས་ཀྱང༔ མཆོག་དང་ཐུན་མོང་དངོས་གྲུབ་སྩོལ༔ བཛྲ་ས་མཱ་ཡ་ཛཿ གསུམ་པ་མཆོད་པ་ནི། ཧཱུྃ༔ མཆོད་པའི་ལྷ་མོ་གར་སྒྱུར་ཚོགས༔
བླ་མ་ཡི་དམ་མཁའ་འགྲོ་དང༔ ཆོས་སྐྱོང་གཏེར་བདག་དམ་ཅན་ལ༔ འབུལ་ལོ་མཆོག་གིས་དགྱེས་པ་བསྐྱེད༔ ཨོཾ་ཨཱཿཧཱུྃ་གུ་རུ་དྷེ་ཝ་ཌཱཀྐི་ནཱི་སརྦ་ས་མ་ཡ་ག་ཎ་ཙཀྲ་པཱུ་ཛ་ལ་ཁཱ་ཧི༔ བཞི་པ་སྐོང་བཤགས་ནི། ཧཱུྃ༔ སྣང་སྲིད་ཁྱོན་ལྟར་རབ་ཏུ་བཀང་བ་ཡི༔ ཕྱི་ནང་གསང་བའི་མཆོད་པ་བླ་མེད་རྫས༔ སྤྱན་གཟིགས་ལ་སོགས་ཀུན་ཚང་རྒྱ་མཚོ་འདིས༔ རིག་འཛིན་རྩ་བརྒྱུད་བླ་མའི་ཐུགས་དམ་བསྐང༔
དབྱིངས་ཕྱུག་བདེ་ཆེན་དཔའ་མོའི་ཐུགས་དམ་བསྐང༔ དབང་སྡུད་མགྱོགས་མ་སྡེ་བཞིའི་ཐུགས་དམ་བསྐང༔ བཀའ་སྲུང་གཏེར་བདག་ཕོ་ཉའི་ཐུགས་དམ་བསྐང༔ སྣང་སྲིད་མཁའ་འགྲོའི་དཀྱིལ་འཁོར་ཐུགས་དམ་བསྐང་༔ ཐུགས་དམ་གཉེན་སྐོང་ཉམས་ཆག་ཉེས་ལྟུང་རྣམས༔ འདོད་ཡོན་ཚོགས་ཀྱིས་བཤགས་སོ་དག་གྱུར་ཅིག༔ ཡི་གེ་བརྒྱ་པ་བཟླའོ༔ ལྔ་པ་བསྒྲལ་བསྟབ་ནི། ན་མོ༔ མཆོག་གསུམ་རྩ་བ་ཏིང་འཛིན་ཕྱག་རྒྱ་སྔགས༔
གསང་བ་ཌཱཀྐི་མ་སྲིང་བྱེ་བ་འབུམ༔ བཀའ་གཏེར་སྐྱོང་བའི་སྲུང་མ་འཁོར་བཅས་ཀྱི༔ བདེན་པ་ཆེན་པོའི་མཐུ་སྟོབས་ནུས་པ་ཡིས༔ སངས་རྒྱས་བསྟན་དགྲ་རྣལ་འབྱོར་སྒོས་དགྲ་དང༔ རྐྱེན་ངན་བར་གཅོད་གློ་བུར་བགེགས་ཀྱི་ཚོགས༔ དགྲ་གཟུགས་ཐ་མའི་ལིངྒ་འདི་ལ་ཁུག༔ ཨོཾ་བཛྲ་ཨཾ་ཀུ་ཤ་ཡ་དགྲ་བགེགས་ནྲྀ་ཏྲི་ཛ་ཧཱུྃ་བཾ་ཧོཿ ཕུར་བུ་ཐོགས་ལ༔ ཧཱུྃ༔ སྲས་མཆོག་གྱད་ཀྱི་ཕུར་བུ་ཀཱི་ལ་ཡ༔
གདེངས་ཤིང་འདྲིལ་བའི་གཟིར་འདེབས་དུས་ལ་བབ༔ རུ་ཏྲ་གདུག་པའི་སྙིང་ལ་མཱ་ར་ཡ༔ ཕྱེ་མར་བརླག་ཅིང་བསྒྲལ་བའི་ཕྲིན་ལས་མཛོད༔ ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷྣཱན་བཾ་ཧཱུྃ་ཕཊ྄ཿ དགྲ་བགེགས་འབྱུང་པོ་མཱ་ར་ཡ་རྦད་རྦད་བྷྱོ་བྷྱོཿ ཧཱུྃ༔ གསང་བ་དབྱིངས་ཕྱུག་དཀྱིལ་འཁོར་ལྷ་ཚོགས་ཀྱིས༔ མ་རུངས་དགྲ་བགེགས་བསྒྲལ་བའི་ཤ་ཁྲག་རུས༔ དགྱེས་པར་བཞེས་ལ་བདུད་བཞིའི་ཚོགས་བཅོམ་ནས༔ སྒྲུབ་པའི་འགལ་རྐྱེན་བར་ཆད་ཞི་བར་མཛོད༔
ཨོཾ་ཨཱཿཧཱུྃ་དགྲ་བགེགས་ཀྱི་མཱཾ་ས་རཀྟ་ཙིཏྟ་གོ་རོ་ཙ་ན་བ་སུ་ཏ་ལ་ཁ་རཾ་ཁཱ་ཧི༔ དྲུག་པ་ལྷག་མ་བསྔོ་བ་ནི། ཧཱུྃ༔ གནས་ཉུལ་དུས་བདག་ཕྲ་མེན་མ༔ དཀྱིལ་འཁོར་མུ་རན་སྐྱོང་བ་ཡི༔ འབར་བ་ཕོ་ཉའི་ཚོགས་རྣམས་ལ༔ ལྷག་མ་བཀའ་ཡི་ཕ་འབབ་འབུལ༔ བསྟན་སྲུང་མེལ་ཚེ་འགྲུབ་པར་མཛོད༔ ཨོཾ་ཨུ་ཙྪིཥྚ་བ་ལིཾ་ཏ་ཁཱ་ཧི༔ བདུན་པ་ཐུགས་དམ་བསྐུལ་བ་ནི།
ཧྃའུ༔ མི་མངོན་ཀ་དག་ལྷུན་གྲུབ་འོག་མིན་ཞིང༔ གསང་བ་ཨེ་ཡི་དབྱིངས་ཉིད་ཀློང་དཀྱིལ་ནས༔ རིགས་ཀྱི་བདག་པོ་གུ་རུ་ཐོད་ཕྲེང་རྩལ༔ དབྱིངས་ཕྱུག་དཔའ་མོ་ཁམས་གསུམ་དབང་སྒྱུར་ཡུམ༔ མཁའ་འགྲོ་སྡེ་བཞི་ཤུགས་འགྲོ་ཕྲ་མེན་ཚོགས༔ ཐུགས་དམ་བསྐུལ་ལོ་འགྲོ་བའི་དོན་ཕྱིར་བཞེངས༔ ད་ལྟ་སྙིགས་མ་ལྔ་བརྒྱའི་དུས་མཐར་འདིར༔ མ་རུངས་བདུད་རིགས་འབྱུང་པོ་སྣ་ཚོགས་ཀྱིས༔ གསང་སྔགས་བསྟན་ལ་གདུག་རྩུབ་སྡང་ཞིང་གཤེ༔
སྒྲུབ་པར་འཚེ་རྒོད་གཡོ་བའི་ལོག་འདྲེན་ཚོགས༔ མྱུར་མགྱོགས་ཐུགས་རྗེའི་སྟོབས་ཀྱིས་དབང་དུ་སྡུས༔ ཚད་མེད་བཞི་ཡི་ནུས་སྟོབས་དཔུང་བསྐྱེད་ལ༔ མ་དག་གཟུགས་ཀྱི་ཕུང་པོ་གུམ་གུམ་ཆུམས༔ ངག་གི་སྡང་དགྲ་སྨོད་ཚིག་ལྐུགས་སུ་ཆུགས༔ སེམས་ཀྱི་ཞེ་སྡང་གདོད་མའི་དབྱིངས་སུ་ཆོམས༔ སྡིག་སྒྲིབ་བག་ཆགས་འོད་དུ་ཡ་ལ་ལ༔ རང་རིག་གཞི་གྲོལ་ཀ་དག་སངས་སེ་སང༔ སྣང་སྲིད་མཁའ་འགྲོའི་ཞིང་དུ་མེ་རེ་རེ༔ མ་རིག་ཉོན་མོངས་གཟུང་འཛིན་དབྱིངས་སུ་སྒྲོལ༔
འཁོར་འདས་མཉམ་པར་སྦྱོར་བའི་ཕྲིན་ལས་མཛོད༔
བརྒྱད་པ་ཆད་མདོ་བསྒྲག་པ་ནི། ཧཱུྃ༔ སྔོན་ཚེ་བར་བསྐལ་ཐ་མའི་དུས༔ སྙིང་ཐིག་སྦས་དང་བཏོན་པའི་ཚེ༔ བཀའ་སྲུང་གཏེར་བདག་རྒྱ་མཚོ་ཡིས༔ ཁས་བླངས་བཞིན་དུ་གཏོར་མ་བཞེས༔ ཡང་ཟབ་བྱ་ར་འགྲུབ་པར་མཛོད༔ སརྦ་དྷརྨ་པཱ་ལ་ཨི་དཾ་བྷ་ལིཾ་ཏ་ཁཱ་ཧི༔ དགུ་པ་བརྟན་མ་སྐྱོང་བ་ནི།
ཧཱུྃ༔ བོད་སྐྱོང་མ་སྲིང་བཅུ་གཉིས་ཀྱིས༔ མཐུན་རྫས་གཏོར་མ་འདི་བཞེས་ལ༔ ཡུལ་སྲུངས་ལོ་ལེགས་བཀྲ་ཤིས་སྤེལ༔ དུས་འཁྲུགས་ནད་ཡམས་ཞི་བར་མཛོད༔ ཨོཾ་མ་མ་ཏིང་ཏིང་ཤག་ཤག་ལེ་ལེ་ཏེ་ཏེ་མ་མ་ཁཱ་ཧི༔ བཅུ་པ་རྟ་བྲོ་བརྡུང་བ་ནྀ། ཧཱུྃ༔ མཁའ་འགྲོ་གསང་བའི་བྲོ་ར་རུ༔ མ་སྲིང་འདུས་པའི་བྲོ་བརྡུངས་པས༔
ཕྱི་ནང་བར་གཅོད་ཐལ་བར་རློག༔ ལས་བཞི་ལྷུན་གྲུབ་ཆེན་པོར་གྱུར༔ ཨོཾ་ནནཿ ཨ་ནན༔ ཧཱུྃ་ནན༔ དགྲ་བགེགས་དམ་སྲི་སཏྭཾ་བྷ་ཡ་ནན༔ བཅུ་གཅིག་དངོས་གྲུབ་བླང་བ་ནི། ཧྲཱིཿམ༔ མཆོག་གི་དབང་བསྐུར་སྤྱི་བོར་སྩོལ༔ པདྨ་ཐོད་ཕྲེང་གཙུག་ཏུ་ཐིམ༔
སྐུ་ཡི་དབང་བསྐུར་ལུས་ལ་སྩོལ༔ རྡོ་རྗེ་མཁའ་འགྲོ་དཔྲལ་བར་ཐིམ༔ གསུང་གི་དབང་བསྐུར་ངག་ལ་སྩོལ༔ པདྨ་མཁའ་འགྲོ་མགྲིན་པར་ཐིམ༔ ཐུགས་ཀྱི་དབང་བསྐུར་ཡིད་ལ་སྩོལ༔ སངས་རྒྱས་མཁའ་འགྲོ་སྙིང་ཁར་ཐིམ༔ ཡོན་ཏན་དབང་བསྐུར་སྒོ་གསུམ་སྩོལ༔ རིན་ཆེན་མཁའ་འགྲོ་ལྟེ་བར་ཐིམ༔ ཕྲིན་ལས་དབང་བསྐུར་བརྟན་པར་སྩོལ༔ ལས་ཀྱི་མཁའ་འགྲོ་གསང་བར་ཐིམ༔
ཧཱུྃ༔ དམ་ཚིག་ཆེན་པོའི་དུས་ལ་བབ༔ གསང་བ་ཌཱཀྐི་རྒྱ་མཚོའི་ཚོགས༔ སྒྲུབ་པའི་རིག་འཛིན་བདག་ཅག་ལ༔ ཚེ་ཆོས་ཟས་ནོར་དངོས་གྲུབ་སྩོལ༔ སྙན་གྲགས་མངའ་ཐང་དངོས་གྲུབ་སྩོལ༔ འཇམ་ཕྲུག་གོས་ཀྱི་དངོས་གྲུབ་སྩོལ༔ མཆོག་དང་ཐུན་མོང་དངོས་གྲུབ་ཀུན༔ དེང་འདིར་བདག་གིས་ཐོབ་གྱུར་ཅིག༔ ཨོཾ་གུ་རུ་དྷེ་ཝ་ཌཱཀྐི་ནཱི་ཧ་རི་ནི་ས་ཛཿཧཱུྃ་བཾ་ཧོཿ
ཀཱ་ཡ་ཝཱཀྐ་ཙིཏྟ་གུ་ན་ཀརྨ་ཨ་བྷི་ཥིཉྩ་ཧཱུྃ༔ རྗེས་ཆོག་ལ་དྲུག་ལས། དང་པོ་མཆོད་བསྟོད་ནི། ཧཱུྃ༔ མུ་ཏིག་མདངས་ལྡན་ཟླ་རྒྱས་བྱམས་པའི་བཅུད༔ རྒྱ་སྐག་ངད་ལྡན་དམར་གསལ་རྒྱུན་འབྱུང་རྫས༔ བདེ་ཆེན་ངང་ཚུལ་དཔའ་མོ་དགྱེས་པའི་ཕུད༔ འཁོར་ལོའི་མངའ་བདག་དབང་མོ་ཆེ་ལ་འབུལ༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨ་ཧཾ་པཉྩ་ཨ་མྲྀ་ཏ་ཁཱ་ཧི༔ ཧཱུྃ༔
འཇོ་སྒེག་དཔའ་མོ་གཡོ་བའི་ཤུགས་འཆང་མ༔ མདངས་ལྡན་སྲིང་མོ་དགའ་བའི་བདེ་སྤེལ་མ༔ སྲིད་གསུམ་དབང་སྡུད་ལས་ཀྱི་ཌཱཀྐི་མ༔ ཡེ་ཤེས་མཁའ་འགྲོའི་ཚོགས་ལ་ཕྱག་འཚལ་བསྟོད༔ གཉིས་པ་བཟོད་གསོལ་ནི། ཧཱུྃ༔ ཡེ་ཤེས་མཁའ་འགྲོའི་དཀྱིལ་འཁོར་ལྷ་ཚོགས་ཀྱི༔ ཕྱི་ནང་གསང་བའི་དམ་ལས་འགལ་བ་དང༔ མ་འབྱོར་ཉམས་དང་ཆད་ལྷག་འཁྲུལ་པའི་ཚོགས༔ མཐོལ་ཞིང་བཤགས་ལ་མི་སྒྲིབ་ཚངས་པར་སྩོལ༔
ཅེས་ཡིག་བརྒྱ་བཟླས༔ བརྟན་བཞུགས་བྱ། གསུམ་པ་རྫོགས་རིམ་བསྡུ་ལྡང་ནི། ཧཱུྃ༔ ཀློང་ཡངས་ནམ་མཁའི་ཆོ་འཕྲུལ་སྒྱུ་མ་བཞིན༔ བསྐྱེད་པའི་དཀྱིལ་འཁོར་མི་དམིགས་ཆུ་ཟླ་ལྟར༔ ཀ་དག་དབྱིངས་རིག་ཀློང་དུ་བཛྲ་མུཿ འགགས་མེད་རོལ་རྩལ་སྐུ་གསུང་ཐུགས་སུ་རྫོགས༔ ཨ་ཨ་ཨཱཿ བཞི་པ་བསྔོ་བ་ནི།
ཧོཿ མ་སྲིང་མཁའ་འགྲོ་གཉན་གྱི་དལ་བཟུང་ནས༔ བསྐྱེད་རྫོགས་ཕྱི་ནང་དགེ་བཅུའི་ཉམས་ལེན་མཆོག༔ བརྩོན་འགྲུས་ཟབ་མོས་མྱུར་བླངས་བགྱིས་པའི་ཚོགས༔ མ་གྱུར་སྲིད་པའི་མཚོ་སྒྲོལ་ཆེད་དུ་བསྔོ༔ ལྔ་པ་སྨོན་ལམ་ནི། ཧོཿ ཏིང་འཛིན་འདུས་པ་གཉན་གྱི་དལ་བཟུང་ནས༔ མ་སྲིང་ཌཱཀྐི་སྲོག་ལྟར་སྒྲུབ་པ་ཡིས༔ དམ་ཚིག་གཡེལ་བ་མེད་པའི་ཏིང་འཛིན་གྱིས༔
ཚེ་རབས་འདི་དང་ཚེ་རྒྱུད་ཐམས་ཅད་དུ༔ ཟབ་ལམ་རྗེས་བཟུང་མཆོག་གི་དགའ་སྟོན་གྱི༔ འབྲས་བུ་སྨིན་ནས་རྔ་ཡབ་དཔལ་རི་རུ༔ པད་འབྱུང་རྒྱལ་བའི་སྲས་སུ་འཚོགས་པར་ཤོག༔ དྲུག་པ་བཀྲ་ཤིས་ནི། ཨོཾ༔ ཆོས་སྐུའི་བཀྲ་ཤིས་ཡུམ་ཆེན་ཕ་རོལ་ཕྱིན༔ གནས་ལུགས་རང་རྩལ་མངོན་རྫོགས་བཀྲ་ཤིས་ཤོག༔ ལོངས་སྐུའི་བཀྲ་ཤིས་ཌཱཀྐི་དབྱིངས་ཕྱུག་མ༔ ཅིར་སྣང་སྒྱུ་མར་རྟོགས་པའི་བཀྲ་ཤིས་ཤོག༔
སྤྲུལ་སྐུའི་བཀྲ་ཤིས་རླུང་ཞགས་དབང་མོ་ཆེ༔ འབྲས་བུ་ཀུན་ཀྱང་ལྷུན་གྲུབ་བཀྲ་ཤིས་ཤོག༔ གང་འདུལ་བཀྲ་ཤིས་མཁའ་འགྲོ་སྡེ་བཞིའི་ཚོགས༔ ལམ་བཞི་མཐའ་རུ་ཕྱིན་པའི་བཀྲ་ཤིས་ཤོག༔ སྣ་ཚོགས་བཀྲ་ཤིས་ཌཱཀྐི་རྒྱ་མཚོའི་ཚོགས༔ མ་སྲིང་འཁོར་ཚོགས་རྒྱས་པའི་བཀྲ་ཤིས་ཤོག༔ རྟེན་འབྲེལ་བཀྲ་ཤིས་བདེན་གཉིས་མཐའ་རུ་ཕྱིན༔ འགྲོ་དོན་ནམ་མཁའི་མཐའ་མཉམ་བཀྲ་ཤིས་ཤོག༔ ཉིན་ཡང་བཀྲ་ཤིས་མཚན་ཡང་བཀྲ་ཤིས་ནས༔ དུས་དྲུག་རྟག་ཏུ་བདེ་ལེགས་རྒྱས་པར་ཤོག༔
ཅེས་ཤིས་པའི་མེ་ཏོག་ཆར་དུ་དབབ་བོ། དེ་ལྟར་མཁའ་འགྲོའི་ཆོག་ཁྲིགས་འདི་ཡང༌། སྐལ་ལྡན་གྱི་སློབ་བུ་དུ་མས་ཡང་ཡང་བསྐུལ་ངོར། གཏེར་གསར་གྱི་མཁའ་འགྲོ་གཞུང་རྣམས་ནས་མི་འགལ་བར་བརྒྱན་ཏེ། ནོར་སྐྱོང་ཀླུ་མོ་གཟི་ལྡན་གྱི་ཕོ་བྲང་གཡུ་མཚོ་རྟེན་འབྲེལ་ལ་ཁའི་མགུལ་དུ་སྐྱིད་གྲོང་སྨྱོན་པས་བཀོད་པ་དགེ་བར་གྱུར་ཅིག ། སླར་ཡང་རླུང་ཞགས་མཁའ་འགྲོའི་ལས་བྱང་འདི་ཉིད་ལ་གོ་རིམ་ཅུང་ཟད་མི་འདྲ་བ་འདུག་པས་གསང་བ་སྤྱི་ལྟར་བཅོས་ཤིང་ཞུ་དག་ཕྲན་བུ་བཅས་རབ་རྒྱན་ས་སྟག་ལོར་དམར་ཕྱོགས་མཁའ་འགྲོ་འདུ་བའི་དུས་ཆེན་ཉིན་གུ་ཧྱས་པར་བསྐྲུན་ཞུས་པ་འདིས་སྐལ་ལྡན་རྣམས་ལ་བདེ་ཆེན་མཆོག་གི་དངོས་གྲུབ་མངོན་དུ་བྱེད་པའི་རྒྱུར་གྱུར་ཅིག། །། ༈ སྒྲུབ་པའི་སྐབས་ནི་ཛཔ྄་བསྐུལ་མགོར་བྷྲཱུྃ་བི་ཤྭ་སོགས་ཛཔ྄་ཁང་དབྱེ། དེ་ནས་བསྙེན་པའི་དམིགས་བཟླས་ཁྱུག་ཙམ་གྲུབ་རྗེས། རང་ཉིད་མཁའ་འགྲོའི་གནས་ལྔ་རུ། ། རིགས་ལྔ་མཁའ་འགྲོའི་ཐུགས་ཀ་ནས། །
ཐུགས་སྲོག་སྔགས་ཕྲེང་འོད་ཟེར་གྱིས། ། མདུན་བསྐྱེད་མཁའ་འགྲོའི་ཐུགས་རྒྱུད་བསྐུལ། ། གཉིས་ཀའི་ཐུགས་སྲོག་སྔགས་ཕྲེང་ལས། ། རང་འོད་སྒྲ་བཅས་གཡོན་བསྐོར་དུ། ། འཁོར་བའི་འབུམ་ཕྲག་སྡེ་ལྔ་ཡི། ། ལྷ་ཚོགས་མ་ལུས་ཐུགས་ཀར་ཕོག ། ཀུན་གྱི་ཐུགས་སྲོག་སྔགས་ཕྲེང་ནི། ། རང་སྒྲ་དང་བཅས་འཁོར་བ་དང༌། ། བཟོད་མེད་བདེ་བའི་ཉམས་འབར་ཞིང༌། ། ཐམས་ཅད་གཙོ་བོ་ཉིད་ལ་ནི། །
གཡོན་དུ་ཀྱིལ་ཀྱིལ་བསྐོར་བ་དང༌། ། ཞལ་ནས་སྔགས་དབྱངས་ཀྱུ་རུ་རུ། ། ཞབས་ཀྱིས་བྲོ་རྡུང་ཁྲིགས་སེ་ཁྲིག ། སྲིད་གསུམ་ཡོམ་ཞིང་དབང་དུ་སྡུས། ། ཉམས་རྟོགས་ཡོན་ཏན་གོང་དུ་སྤེལ། ། ཚུར་བསྡུས་རང་ལ་ཐིམ་པ་ཡིས། ། མཆོག་ཐུན་དངོས་གྲུབ་ཐོབ་པར་དམིགས། གནད་ནི་བདག་བསྐྱེད་ཀྱི་གསལ་སྣང་འབར་བས་མདུན་བསྐྱེད་ཟིལ་གྱིས་གནོན་པ། བར་དུ་སྲོག་གི་འཁོར་ལོ་བསྐོར་བས་དམ་ཚིག་མཁའ་འགྲོ་དབང་དུ་བསྡུས། ཐུན་མཐར་སྲོག་གི་འོད་དམར་གྱི་ཐིག་ལེ་རང་ལ་བསྡུ་བ་ནི།
མཁའ་འགྲོའི་སྲོག་འཕྲོག་པའོ།། །། ༈ ཁྲག་འཐུང་པདྨ་དྲག་པོའི་ལས་བྱང་རྡོ་རྗེའི་གད་རྒྱངས་ཞེས་བྱ་བ་བཞུགས་སོ། ཕྱོགས་དུས་རྒྱལ་བའི་ཐུགས་རྗེ་ཁྲོས་པའི་དཔྱིད། ། མི་ཟད་གར་དགུའི་ཉམས་བརྒྱས་རྣམ་དཔའ་བ། ། བླ་མ་དཔལ་ཆེན་པདྨ་ཁྲག་འཐུང་རྒྱལ། ། རོ་གཅིག་གཉུག་མའི་ངང་དེར་ཕྱག་འཚལ་འདུད། ། གང་གི་གསང་བ་ཟབ་མོའི་སྒོར་འཇུག་པའི། ། སྔགས་དང་ཕྱག་རྒྱའི་ལམ་ལྷོང་ཕྲིན་ལས་གཞུང༌། ། གསལ་བྱེད་ཐུགས་རྗེའི་གད་རྒྱངས་འདིར་སྒྲོགས་ལ། ། བདུད་སྡེའི་གཡུལ་ལས་རྒྱལ་བའི་དགེ་ལེགས་སྩོལ།
ཁྲག་འཐུང་པདྨ་དྲག་པོའི་ཕྲིན་ལས་ཆོག་ཁྲིགས་བཀླག་ཆོག་ཏུ་བཀོད་པའི་སྡོམ་ལས། བརྒྱུད་འདེབས། སྐྱབས་འགྲོ་སེམས་བསྐྱེད་བགེགས་བསྐྲད་དང༌། ། སྲུང་བརླབ་བརྡ་རིམ་སྔོན་འགྲོའོ། ། དངོས་གཞི་ཏིང་འཛིན་སྤྱན་འདྲེན་བཞུགས། ། ཕྱག་མཆོད་བསྟོད་འཛབ་ཐུན་གཏོར་རོ། ། རྗེས་ནི་ཚོགས་བརླབ་སྤྱན་འདྲེན་མཆོད། ། བསྐང་བཤགས་བསྒྲལ་བསྟབ་ལྷག་བསྐུལ་ཆད། ། ཟོར་བརྟན་བྲོ་དབང་གཏང་རག་དང༌། ། བཟོད་གསོལ་བཀྲ་ཤིས་བསྔོ་སྨོན་ནོ།
ཐོག་མར་སྔོན་འགྲོ་ལ་བརྒྱད་ཀྱི་དང་པོ་སྐྱབས་ཡུལ་བརྒྱུད་འདེབས་ནི། ཁྱེད་ཤེས་ཀྱི་འདུན་པ་མི་ཕྱེད་པས། ན་མོ༔ མདུན་གྱི་ནམ་མཁའ་ཆོས་དབྱིངས་སྐྱེ་མེད་ངང༔ མ་བཅོས་སྟོང་ཉིད་ཨེ་ཡི་འཕྲོ་འདུ་ལས༔ རང་བྱུང་ལྷུན་གྲུབ་འོད་ཀྱི་གཞལ་ཡས་ཁང་༔ ཕྱི་ནང་གཞལ་འདས་བཀོད་པ་རབ་རྒྱས་པའི༔ འཇའ་ཚོན་དཔུང་བཞིན་ཁྱོན་ཀྱང་ཡངས་པའི་དབུས༔ དྲི་མེད་གདོད་མའི་མཚོ་དཀྱིལ་པད་སྡོང་རྩེར༔ ཆགས་མེད་སྐྱོན་བྲལ་འོད་སྐུར་སྤྲུལ་པའི་ལྷ༔
རྗེ་བཙུན་ཆེན་པོ་པདྨ་ཐོད་ཕྲེང་རྩལ༔ དཀར་དམར་མདངས་ལྡན་དྲི་མེད་གཟི་འབར་བ༔ མཚན་དཔེའི་སྐུ་ལ་རྒྱན་ཀུན་རབ་རྫོགས་པའི༔ ཕྱག་མཚན་ལ་སོགས་ཆ་ཤས་མ་ཉམས་པར༔ དཔའ་ལ་རབ་ཏུ་བཞད་ཅིང་བཞུགས་པ་ཡི༔ འཁོར་ཡུག་རབ་ཏུ་བསྐོར་བའི་སྐྱབས་ཡུལ་ལྷ༔ སྐར་འཚོགས་གྲངས་བཞིན་ཆུ་ཟླའི་སྣང་ངོར་ལྟར༔ མ་འདྲེས་གསལ་བཞིན་གསོལ་བ་འདི་ལྟར་དུ༔ སྐུ་གསུམ་བླ་མ་བསྒྲུབ་པར་དམ་བཅའོ༔ ཨེ་མ་ཧོཿ
ཀ་དག་བདེ་བ་ཆེན་པོའི་ཀློང་ཡངས་ནས༔ ཆོས་སྐུ་འོད་མི་འགྱུར་ལ་གསོལ་བ་འདེབས༔ འཇའ་ལུས་མཁའ་སྤྱོད་འགྲུབ་པར་བྱིན་གྱིས་རློབས༔ མ་འགགས་ཡེ་ཤེས་དབྱིངས་ཀྱི་ཕོ་བྲང་ནས༔ ལོངས་སྐུ་སྤྱན་རས་གཟིགས་ལ་གསོལ་བ་འདེབས༔ ཅིར་སྣང་སྒྱུ་མར་རྟོགས་པར་བྱིན་གྱིས་རློབས༔ རྔ་ཡབ་པདྨ་འོད་ཀྱི་གཞལ་ཡས་ནས༔ སྤྲུལ་སྐུ་ཨོ་རྒྱན་རྗེ་ལ་གསོལ་བ་འདེབས༔ སྐྱེ་འཆི་འཁྲུལ་འཛིན་ཞིག་པར་བྱིན་གྱིས་རློབས༔ ཟབ་ལམ་བདེ་ཆེན་གསང་བའི་ཕོ་བྲང་ནས༔
དབྱིངས་ཕྱུག་མནྡ་ར་བར་གསོལ་བ་འདེབས༔ སྙན་བརྒྱུད་ཀློང་དུ་གྲོལ་བར་བྱིན་གྱིས་རློབས༔ ཤེས་རབ་ཡེ་ཤེས་མཆོག་གི་ཕོ་བྲང་ནས༔ མཚོ་རྒྱལ་རྣལ་འབྱོར་མ་ལ་གསོལ་བ་འདེབས༔ བརྡ་བཞི་མངོན་དུ་གྲོལ་བར་བྱིན་གྱིས་རློབས༔ སྐུ་གསུམ་དོན་སྟོན་བརྒྱུད་པའི་ཕོ་བྲང་ནས༔ འཕགས་མཆོག་རིགས་གསུམ་མགོན་པོར་གསོལ་བ་འདེབས༔ ཚིག་དོན་རྒྱུད་ལ་འབྱོངས་པར་བྱིན་གྱིས་རློབས༔ བདེ་ཆེན་དབང་དྲག་འབར་བའི་ཕོ་བྲང་ནས༔ དམར་ནག་མེ་ཕྲེང་སྐུ་ལ་གསོལ་བ་འདེབས༔
བདུད་བཞི་འཇིགས་བརྒྱད་འདུལ་བར་བྱིན་གྱིས་རློབས༔ ཕྲིན་ལས་རྣམ་བཞི་ལྷུན་གྲུབ་ཕོ་བྲང་ནས༔ དྲག་པོ་རིགས་བཞིའི་ལྷ་ལ་གསོལ་བ་འདེབས༔ ལས་བཞི་ལྷུན་གྱིས་འགྲུབ་པར་བྱིན་གྱིས་རློབས༔ སྤྲུལ་པ་རྣམ་བཞི་འགྱེད་པའི་ཕོ་བྲང་ནས༔ ཕྲིན་ལས་དེར་སྟོན་ལྷ་ལ་གསོལ་བ་འདེབས༔ དུས་མིན་འཆི་བ་འཇོམས་པར་བྱིན་གྱིས་རློབས༔ གཞན་ཡང་ཕོ་བྲང་གནས་ཡུལ་མ་ལུས་ནས༔ དཀྱིལ་འཁོར་ཡོངས་རྫོགས་ལྷ་ལ་གསོལ་བ་འདེབས༔ མཆོག་ཐུན་འབྲས་བུ་འགྲུབ་པར་བྱིན་གྱིས་རློབས༔
ཧཱུྃ༔ རྗེ་བཙུན་ཆེན་པོ་ཨོ་རྒྱན་རིན་པོ་ཆེ༔ ཟོལ་མེད་བདག་གིས་རེ་ལྟོས་ཉིད་ལས་མེད༔ སྐུ་བཞིའི་དབང་ཕྱུག་དམ་པས་ཐུགས་རྗེས་ཟུངས༔ བྱིན་གྱིས་རློབས་ཤིག་གསོལ་བ་སྙིང་ནས་འདེབས༔ སྐུ་ཡི་དབང་བསྐུར་བསྐྱེད་རིམ་ལྷ་ཡི་སྐུས༔ སྤྲུལ་སྐུའི་འགྲོ་དོན་ནུས་པར་བྱིན་གྱིས་རློབས༔ གསུང་གི་དབང་བསྐུར་འབྱིན་འཇུག་སྔགས་ཀྱི་སྒྲས༔ ལོངས་སྐུའི་རང་རྩལ་རྫོགས་པར་བྱིན་གྱིས་རློབས༔ ཐུགས་ཀྱི་དབང་བསྐུར་རྫོགས་རིམ་ཀ་ནས་དག༔
ཆོས་སྐུའི་རྒྱལ་ས་ཟིན་པར་བྱིན་གྱིས་རློབས༔ བདེ་ཆེན་ཡེ་ཤེས་དབང་དྲག་འདུས་པའི་ལྷ༔ འདི་ནས་བརྩམས་ཏེ་ཟག་མེད་རྡོ་རྗེའི་སྐུ༔ རྩ་གསུམ་དཀྱིལ་འཁོར་བསྒྲུབ་པར་དམ་བཅའ་ནས༔ མི་འདའ་མི་འགྱུར་བླ་མེད་ཡེ་གྲོལ་ངང་༔ རང་དབྱིངས་ཨ་ཏིའི་རྒྱལ་ས་ཟིན་གྱུར་ཅིག༔ ཨོཾ་གུ་རུ་ཛྙཱ་ན་པདྨ་དྷ་ར་སརྦ་སིདྡྷི་ཧྲཱིཿ ཞེས་དབང་བླང་ཞིང་བདག་དང་དབྱེར་མེད་དུ་བསྟིམས་ལ་ལྷན་སྐྱེས་བདེ་སྟོང་གི་ཡེ་ཤེས་མངོན་དུ་གྱུར་པ་རང་གསལ་ཆོས་ཉིད་ལ་མཉམ་པར་བཞག་གོ ། གཉིས་པ་སྐྱབས་སུ་འགྲོ་བ་ནི། འཁོར་འདས་དབྱེར་མེད་དམ་དབྱིངས་རིག་འོད་གསལ་རྡོ་རྗེ་སྙིང་པོ་བློ་བྲལ་ཆོས་ཉིད་ཆེན་པོར་འཁོར་བ་རྣམ་པར་དག་ཅིང་འཕོ་མེད་ཟུང་འཇུག་གི་སྐུ་མཆོག་མངོན་དུ་གྱུར་པར་བལྟས་ལ།
ན་མོ༔ དབྱིངས་རིག་དབྱེར་མེད་རྩ་བ་གསུམ༔ ཡེ་ནས་མཆོག་གསུམ་སྐུ་གསུམ་བདག༔ ཕྱི་ནང་མི་དམིགས་ཟང་ཐལ་སྐུ༔ འབད་རྩོལ་བྲལ་བར་སྐྱབས་སུ་མཆི༔ གསུམ་པ་སེམས་བསྐྱེད་ནི། དེ་ལྟར་མ་རྟོགས་པའི་སེམས་ཅན་ཐམས་ཅད་ལ་ཐུགས་རྗེས་གདུང་བ་ལྷག་པར་བསྐྱེད་པས། ཧོཿ གདོད་ནས་དག་པ་ཆོས་དབྱིངས་ཀློང་༔ མ་རྟོགས་སེམས་ཅན་རྒྱུད་དྲུག་རྣམས༔
རྣམ་ཐར་བྱང་ཆུབ་ལམ་འགོད་ཕྱིར༔ བློ་འདས་དེ་བཞིན་སེམས་བསྐྱེད་དོ༔ བཞི་པ་བགེགས་བསྐྲད་པ་ནི། དཀར་གཏོར་སྔོན་དུ་འགྲོ་བས། གཉིས་རྟོག་ལས་གྱུར་པའི་ལན་ཆགས་འདྲེ་གདོན་སྟོང་གསུམ་གྱི་རུ་ཏྲ་རྣམས་བྱང་ཆུབ་ལམ་ལ་འགོད་འདུན་གྱིས་སྙིང་རྗེའི་ལྕགས་ཀྱུས་བཟུང་ལ། ཟག་མེད་ཏིང་འཛིན་གྱི་གཏོར་མས་རྒྱུད་གྲོལ་ཏེ་མཐའ་བྲལ་དབྱིངས་ཀྱི་ལམ་དུ་བསྐྲད་པ་ལ། ཆོས་ཉིད་དྲག་པོའི་རྔམ་སྒྲས། ཧཱུྃ༔ ཁྲོ་རྒྱལ་ཐུགས་ལས་སྤྲུལ་པ་ཡི༔ འགུགས་པའི་ཕོ་ཉ་ཕྱོགས་བཅུར་འགྱེད༔
སྒྲུབ་ལ་མི་དབང་ལོག་འདྲེན་བགེགས༔ གཏོར་མ་ལེན་ཕྱིར་གནས་འདིར་མཆིས༔ ཨོཾ་བཛྲ་ཊཱཀྐི་རཱ་ཛ་ཡ༔ གནོད་བྱེད་འབྱུང་པོ་ཛ་ཛཿ ཐུགས་རྗེ་དྲག་པོའི་ང་རོས་བཀའ་བསྒོ་ནི། ཧཱུྃ༔ ང་ནི་ཁྲོ་རྒྱལ་ཁྲག་འཐུང་རོལ༔ འབྱུང་པོ་བཀའ་ལས་མ་འདའ་བར༔ གཏོར་མ་ཁྱེར་ལ་རང་གནས་དེངས༔ འཚེ་ན་དྲག་སྔགས་མཻ་ཆར་འབེབས༔
ཨོཾ་བཛྲ་ཙཎྜ་པདྨ་ཧེ་རུ་ཀ་ཧཱུྃ་ཧཱུྃ་ཕཊ྄༔ ཨ་ཧཱུྃ༔ གནོད་བྱེད་འབྱུང་པོ་མཱ་ར་ཡ་རྦད་བྷྱོ༔ ཐུམ་ཤིག་གཏོར་མྱོག་རྦད་རཾ་ཛྭ་ལ་ཕཊ྄༔ ཅེས་གདོན་བགེགས་ཀྱི་རང་འཚང་གབ་སྐུང་ཕུད་དེ་མཚམས་སྦྱོར་སྨོན་ལམ་གྱིས་རྒྱས་ཐེབས་པས་ཕྱིར་མི་ལྡོག་པར་བལྟའོ། ལྔ་པ་སྲུང་འཁོར་ནི། ཡེ་ཤེས་རང་སྣང་གི་འོད་ཟེར་མི་ཤིགས་པའི་སྲུང་མཚམས་རིམ་པ་བདུན་གྱི་སྣོད་བཅུད་མུ་མེད་དུ་བཅིངས་པར་བལྟས་ལ། ཧཱུྃ༔ ཁྲོ་རྒྱལ་ཐུགས་ལས་སྲུང་བའི་གུར༔ རྡོ་རྗེ་ལྕགས་སྡིག་བྱ་ཁྱུང་འཕྲོས༔
གྲི་གུག་ཁ་ཊྭཱཾ་མེ་ཡི་གུར༔ སྲ་མཁྲེགས་ཕ་ལམ་རང་བཞིན་གྱུར༔ ཨོཾ་བཛྲ་ཙཀྲ་རཀྵ༔ ཏྲི་པཱ་པཾ་ཙཀྲ་རཀྵ༔ ཁྲོཾ་ག་རུ་ཊ་ཙཀྲ་རཀྵ༔ ཀ་ར་ཏི་ཀ་ཙཀྲ་རཀྵ༔ ཏྲི་ཤཱུ་ལ་ཙཀྲ་རཀྵ༔ རྃ་ཛྭ་ལ་ཙཀྲ་རཀྵ༔ ཨེ་སྭ་བྷཱ་ཙཀྲ་རཀྵ༔ ཞེས་འཁོར་འདས་མཐའ་བྲལ་ཀ་དག་གཉུག་མ་བརྡལ་ཁྱབ་དུས་གསུམ་མཉམ་པ་ཉིད་དུ་འཁོར་བས་མཚམས་བཅད་དོ།
དྲུག་པ་མཆོད་པ་བྱིན་བརླབ་ནི། ཕྱི་ནང་གསང་མཆོད་ཐམས་ཅད་ཡེ་ནས་རང་བཞིན་རྣམ་པར་དག་པས་ཐབས་ཤེས་བདེ་སྟོང་ཡེ་ཤེས་ཀྱི་རྟེན་འབྲེལ་ཕྱོགས་མེད་དུ་འཆར་བའི་གཞི་དབྱིངས་འདུ་འབྲལ་མེད་པ་འོད་གསལ་གྱི་གཏེར་ཆེན་པོར་མངའ་དབང་བསྒྱུར་བས། ཧཱུྃ༔ ཕྱི་མཆོད་སྣ་ཚོགས་སྤྲིན་ཆེན་གཡོ༔ ནང་མཆོད་སྨན་གཏོར་རཀྟ་དམར༔ གསང་མཆོད་སྦྱོར་སྒྲོལ་བླ་མེད་རྫས༔ སྲུབ་སྐྱེད་རྒྱ་ཆེན་སྤེལ་བར་གྱུར༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿཋཿ ཨོཾ་མ་ཧཱ་རཀྟ་ཛྭ་ལ་མཎྜལ་ཧཱུྃ་ཧྲཱིཿཋཿ
ཨོཾ་མ་ཧཱ་བྷ་ལིཾ་ཏ་ཏེ་ཛྭ་བྷ་ལིཾ་ཏ་བྷ་ལ་བྷ་ཏེ་གུ་ཧྱ་ས་མ་ཡ་ཧཱུྃ་ཧྲཱི་ཋཱ༔ ཨོཾ་སརྦ་ཨཱཿཧྃ་ཛྙཱ་ན་པཉྩ་ཨ་མྲྀ་ཏ་ཧཱུྃ་ཧྲཱིཿཋཿ ཞེས་ལྔའམ་བདུན་བཟླས་སྨན་རཀ་དཀྲུག་ཅིང་གཏོར་མ་བྲན་ནོ། བདུན་པ་སྒྲུབ་རྫས་བྱིན་རློབ་ནི། སྣོད་བཅུད་གཞལ་ཡས་ལྷ་ཡི་རོལ་རྩལ་ཐུགས་རྗེའི་དགོངས་ཀློང་ཟབ་གསལ་མངོན་གྱུར་དུ་རྟོགས་པས། ཧཱུྃ༔ བུམ་པ་གཞལ་ཡས་བདུད་རྩི་ལྷ༔ བྷནྡྷའི་སྣོད་དུ་རྫས་སྨན་བསྟིམ༔ ཕྱི་ནང་སྤྱན་གཟིགས་སྣ་ཚོགས་རྣམས༔ བསྐྱེད་སྤེལ་མཚན་ལྡན་རབ་ཏུ་སྦྱངས༔
ཨོཾ་བྷྲཱུྃ་དྷེ་ཝ་བྷཻ་ཥ་ཛྱཻ་ཡེ་བི་ཤྭ་ཨོཾ་ཨཱཿཧཱུྃ༔ ༈ དྲག་པོ་རྩལ་ལ་ཕྱག་འཚལ་ལོ། དཀྱིལ་འཁོར་བྱིན་འབེབས་རིམ་པ་ནི། སྤོས་བསྲེགས་རྔ་རོལ་མདའ་དར་གཡབ། གདུང་བའི་དབྱངས་ཀྱིས་འདི་སྐད་དོ། ཧཱུྃ། འོག་མིན་ཞིང་དང་རྔ་ཡབ་གླིང༌། ། རང་སྣང་དག་པའི་ཞིང་ཁམས་ནས། ། སྐུ་གསུམ་སྟོན་པ་པད་འབྱུང་ལ། ། རྩ་གསུམ་རིག་འཛིན་རྒྱ་མཚོས་བསྐོར། །
དཀྱིར་འཁོར་རྫས་ལ་བྱིན་ཕོབ་ཅིག ། ལས་སྨོན་བརྡ་བཞིའི་ཀློང་ཡངས་ནས། ། གར་དབང་གནམ་ལྕགས་རྡོ་རྗེ་ལ། ། ལས་ཅན་ཆོས་བདག་འབུམ་གྱིས་བསྐོར། ། དཀྱིལ་འཁོར་རྫས་ལ་བྱིན་ཕོབ་ཅིག ། དབང་དྲག་རོལ་པའི་དུར་ཁྲོད་དང། ། གང་འདུལ་དེར་སྟོན་ཕོ་བྲང་ནས། ། དྲག་པོ་ཁྲག་འཐུང་ཡབ་ཡུམ་ལ། ། ཡི་དམ་རྒྱུད་སྡེའི་ཚོགས་ཀྱིས་བསྐོར། ། དཀྱིལ་འཁོར་རྫས་ལ་བྱིན་ཕོབ་ཅིག །
གསལ་བ་གསུམ་ལྡན་དཀྱིལ་འཁོར་དང༌། ། ཕྱི་ནང་གསང་བའི་དུར་ཁྲོད་ནས། ། ཕོ་ཉ་ཁྱུང་དང་ལྕགས་སྡིག་ཕག ། མཁའ་འགྲོ་དམ་ཅན་ཚོགས་དང་བཅས། ། དཀྱིལ་འཁོར་རྫས་ལ་བྱིན་ཕོབ་ཅིག ། ཞི་བ་དབྱིངས་ཀྱི་ལྷ་ཚོགས་ཀྱིས། ། དབང་དང་དངོས་གྲུབ་བྱིན་ཕོབ་ཅིག ། དྲག་པོ་ཁྲག་འཐུང་ལྷ་ཚོགས་ཀྱིས། ། མཐུ་རྩལ་ནུས་པའི་བྱིན་ཕོབ་ཅིག ། སྤྲུལ་པ་ཡང་སྤྲུལ་འཁོར་བཅས་ཀྱིས། །
གང་བཅོལ་ཕྲིན་ལས་བྱིན་ཕོབ་ཅིག ། སྐུ་གསུང་ཐུགས་ཀྱི་བྱིན་ཕོབ་ཅིག ། སྒྲུབ་པའི་འབྲས་བུ་མྱུར་དུ་སྩོལ། ཨོཾ་ཨཱཿཧཱུྃ་གུ་རུ་དྷེ་ཝ་ཌཱཀྐི་ནཱི་སརྦ་ཨ་ཝེ་ཤ་ཡ་ཧྲིཾ་ཧྲིཾ་ཛ་ཛཿསརྦ་སིདྡྷི་ཕ་ལ་ཧཱུྃ།
ཞེས་བླ་མ་དྲག་པོའི་བསྙེན་སྒྲུབ་ཀྱི་ཆ་རྐྱེན་དུ་བྲིས་པར་ཉེས་འགལ་མཆིས་ན་དྲག་པོའི་ལྷ་ལ་བཤགས་ན་དགེ་བས་གྲུབ་བཟང་མཆོག་གི་དངོས་གྲུབ་ཐོབ། ཡང་སྲིད་ཨོ་རྒྱན་བསྟན་འཛིན་གྱིས་བྲིས་པ་དགེ། །། བརྒྱད་པ་བརྡ་དབྱེ་བརྡ་ཕྱག་དམ་བཟུང་ནི། མ་རིག་བླང་དོར་གྱི་ཆོས་ཐམས་ཅད་ཡེ་གྲོལ་གདོད་མའི་གནས་ལུགས་ཇི་བཞིན་པའི་ལྷ་ཞལ་མཇལ་བའི་ངང་དུ་མ་འདའ་བས་སྒྲིབ་ཚོགས་ཕྱག་ཅིང་ཐུགས་རྗེ་མངོན་དུ་འཚལ་བ་སྟེ་འདུ་འབྲལ་མེད་པར་མཆོད་བཤགས་བརྟེན་ཅིང་ལམ་དུ་མ་ལྷོང་བར་ཐ་མལ་མི་འབྱམས་པར་ཆོས་ཉིད་ལས་མི་འདའ་བའི་དམ་བཅའ་བརྟན་པོས། ཧཱུྃ༔ མ་རིག་བླང་དོར་འཐིབ་སྒོ་བཅད༔
རང་རིག་ལྷ་ཞལ་འཆར་སྒོ་ཕྱེས༔ བརྡ་ཕྱག་འཚལ་ཞིང་མཆོད་པས་བཤགས༔ མ་འགྲུབ་བར་དུ་སྲོག་ལྟར་བཟུང་༔ ཨོཾ་བྷྲཱུྃ་པྲ་བེ་ཤ་ཡ་ཕཊ྄ཿ ཨ་ཏི་པཱུ་ཧོཿ པྲ་ཏཱིཙྪ་ཧོཿ བཛྲ་ཙིཏྟ་ཧཱུྃ༔ གཉིས་པ་དངོས་གཞི་ལ་དགུ་ལས། དང་པོ་ཏིང་འཛིན་རྣམ་གསུམ་ནི། སྣང་སྲིད་འཁོར་འདས་ཀྱི་ཆོས་ཐམས་ཅད་ཡེ་གྲོལ་ཀ་དག་ངང་རབ་འབྱམས་ཆེན་པོའི་རང་མདངས་ཁམས་གསུམ་གྱི་སེམས་ཅན་བསྒྲལ་འདོད་ཀྱི་སྙིང་རྗེའི་རང་བཞིན་ཀུན་ཏུ་རྡོ་རྗེ་མཐིང་ཀ་ཧཱུྃ་གིས་མཚན་མར་བལྟས་ལ།
ཧཱུྃ༔ ཀ་དག་ཁྲེགས་ཆོད་ཁྱབ་ཅིང་བརྡལ༔ ཨཱཿ ཟང་ཐལ་ངང་ལ་རང་རྩལ་རྫོགས༔ ཨོཾ༔ ཀུན་རྒྱུ་ས་བོན་ཕྱག་མཚན་གྱུར༔ ཧཱུྃ༔ ཨེ་ཡྃ་རྃ་ཁྃ་སུྃ་ཀེཾ་བྷྲཱུྃ༔ ཞེས་གཞི་ལས་རླུང་ལྔ་གཡོས་འབྱུང་ལྔའི་ཡིག་འབྲུ་རྣམས་རིམ་པར་ཐིམ་པ་ལས། དབང་ཆེན་བཞི་རིམ་གྱི་སྟེང་དུ་བྷྲཱུྃ་ལས་ཡེ་ཤེས་ལྔའི་གཞལ་ཡས་དུར་ཁྲོད་ཀྱི་རྒྱན་བཀོད་རྫོགས་པའི་དབུས་སུ།
གནམ་ལྕགས་ཀྱི་འཁོར་ལོ་རྩིབས་བརྒྱད་ཆོས་འབྱུང་ཁྲག་མཚོ་བྲག་ཆེན་གཏམས་པར་གཙོ་བོ་དང་རྩིབས་བརྒྱད་ཀྱི་ཕྱོགས་བཞིར་གིང་བཞི། མཚམས་བཞིར་ཁྱུང་བཞི། བར་ཁྱམས་ལ་གནས་ཡུལ་གྱི་དཔའ་བོ་ཌཱཀྐི། སྒོར་བཞིར་དབང་ཕྱུག་ཉེར་བརྒྱད་ཀྱི་རང་བཞིན་གདོང་ཅན་བཞི། ཕྱི་རོལ་དུ་བཀའ་གཏེར་སྲུང་མ་ལྷ་སྲིན་སྡེ་བརྒྱད་དང་བཅས་པ་ཡེ་ཤེས་རིག་པའི་ངར་དཔུང་དང་ལྡན་ཞིང༌། དུར་ཁྲོད་བརྒྱད་དང་སྲུང་འཁོར་རིམ་བདུན་སོགས་སྣོད་བཅུད་ཐམས་ཅད་དག་པ་ཡེ་ཤེས་ཀྱི་རོལ་པ་ཆེན་པོར་འབྱམས་ཀླས་པའི་དགོངས་པ་མངོན་དུ་བྱས་ནས། གཉིས་པ་ལྷ་བསྐྱེད་པ་ནི། ཧཱུྃ༔ ཨེ་ལས་ནམ་མཁའ་ཡྃ་རྒྱ་གྲམ༔ རྃ་ལས་མེ་རི་ཁྃ་རཀྟ༔
སུྃ་ལས་ས་གཞི་ཀེཾ་རི་རབ༔ བྷྲཱུྃ་ལས་རང་བྱུང་བྷནྡྷའི་མཁར༔ རྨང་གཞི་རྡོ་རྗེ་རྒྱ་གྲམ་ནག༔ གྲུ་བཞི་སྒོ་བཞི་སྣ་ལྔའི་རྩིག༔ ལྷ་ཀླུ་སྡེ་བརྒྱད་གཟའ་རྒྱུ་སྐར༔ ཀ་གདུང་གྲལ་ལྕམ་ཐོག་སྟེང་ཕུབ༔ དམར་ནག་འདོད་སྣམ་ཕ་གུ་སེར༔ དྲྭ་བ་རུས་རྒྱན་ཐོད་ཚལ་འཕྱངས༔ རླུང་གིས་ཤམ་བུ་ལྡ་ལྡི་བསྐྱོད༔ མདའ་ཡབ་བྷནྡྷ་སྐམ་རློན་སྤེལ༔
གཡང་གཞིའི་རྒྱལ་མཚན་ཙིཏྟའི་ཏོག༔ རྟ་བབས་བྱ་ཁྱུང་སེང་འབྲུག་ངར༔ ཆོས་འཁོར་ཧཱུྃ་སྒྲ་ཏོག་གིས་མཛེས༔ ཕྱི་རོལ་དུར་ཁྲོད་རྡོ་རྭ་མཚོན༔ མེ་རི་ཁྱུང་དང་ལྕགས་སྡིག་གུར༔ སྲིད་པའི་རླུང་ཡང་མི་ཐར་བསྒོམ༔ ནང་དུ་དམར་ནག་རཀྟའི་མཚོར༔ མི་རྟ་བམ་རོའི་ལྷུ་དུམ་འཁྲིལ༔ དུར་ཁྲོད་རྒྱན་འཕྱང་དུ་མ་བྲེས༔ དབུས་སུ་ཟླ་གམ་དམར་སྨུག་ཀློང༔
ཆོས་འབྱུང་མཐིང་ནག་བཾ་གྱི་སྟེང༔ གནམ་ལྕགས་རྡོ་རྗེ་ཧཱུྃ་སྒྲ་ཅན༔ མེ་རི་ཚྭ་ཚྭ་སི་ལི་ལི༔ དྲན་རྫོགས་པདྨ་ཧེ་རུ་ཀཿ ཁྲོ་རྒྱལ་དྲག་པོ་ཐོད་ཕྲེང་རྩལ༔ དམར་ནག་ཞལ་གསུམ་ཕྱག་དྲུག་པ༔ གཡས་དཀར་གཡོན་སྔོ་དབུས་དམར་འཁྲུགས༔ ཁྲོ་གཏུམ་སྤྱན་རྩ་གློག་ལྟར་འགྱུ༔ དབུ་རྒྱན་བྱ་ཁྱུང་རིགས་ལྔ་རྫོགས༔ གཡས་གསུམ་གྲི་གུག་རྡོ་རྗེ་མེ༔
གཡོན་གསུམ་ཐོད་ཁྲག་ལྕགས་སྡིག་སྦྲུལ༔ རྡོ་རྗེ་རིན་ཆེན་སྒྲོ་གཤོག་བརྒྱངས༔ དུར་ཁྲོད་ཆས་བརྒྱད་དཔལ་ཆས་བརྒྱན༔ ཞབས་བཞི་ཁྲོ་བོ་རོལ་པའི་སྟབས༔ བྱ་ཁྱུང་མཐིང་ནག་མེ་གཤོག་བརྫིས༔ གསང་བ་ཁྲོ་མོ་གྲི་ཐོད་མཐིང༔ འཁྱུད་ཅིང་ཡབ་ཡུམ་མེ་དཔུང་ཀློང༔ ལྷ་སྲིན་སྡེ་བརྒྱད་འདུལ་བར་བསྐྱེད༔ ཧཱུྃ༔ རང་རིག་བླ་མ་དྲག་པོ་རྩལ༔
འཇིགས་བྱེད་དམར་ནག་དཔའ་ཆས་ཅན༔ ཧེ་རུ་ཀ་དཔལ་གསལ་བ་ཡི༔ ཐུགས་ཀར་གསེར་གྱི་མཆོད་རྟེན་དབུས༔ ཉི་ཟླའི་གྭའུ་བརྩེགས་པའི་སྟེང༔ ཧཱུྃ་ལས་གསང་བདག་རྡོ་རྗེ་གཏུམ༔ མཐིང་ནག་རྡོ་རྗེ་སྡིགས་མཛུབ་ཅན༔ དེ་ཡི་ཐུགས་ཀར་ནཱ་དའི་དབུས༔ ཐུགས་མཆོག་སྣང་བ་མཐའ་ཡས་སྐུ༔ དམར་གསལ་མཉམ་བཞག་སྐྱིལ་ཀྲུང་བཞུགས༔ དེ་ཡི་ཐུགས་ཀར་དྲན་རིག་སྐུ༔
ཧཱུྃ་ལྗང་འོད་ཀྱི་རང་བཞིན་གསལ༔ ཧཱུྃ་ཧཱུྃ་ཧཱུྃ་ཧཱུྃ༔ ཧཱུྃ༔ དྲག་པོའི་སྤྱི་གཙུག་འཁོར་ལོ་རུ༔ ཡ་མཱནྟ་ཀ་གཤིན་རྗེའི་གཤེད༔ སེར་ནག་བེ་ཅོན་ཐོད་ཁྲག་འཛིན༔ མགྲིན་པར་ཧྱ་གྷྲྀ་ཝའི་སྐུ༔ དམར་ནག་མེ་དབྱུག་ལྕགས་སྒྲོག་འཛིན༔ ལྟེ་བར་མཁའ་འགྲོ་སྡེ་ལྔ་ནི༔ མདངས་ལྔ་གྲི་གུག་ཐོད་ཁྲག་འཛིན༔
གསང་བར་ཡཀྴ་མེ་དབལ་ཏེ༔ སྨུག་ནག་ཐོ་བ་ལྕགས་ཀྱུ་འཛིན༔ ཀུན་ཀྱང་ཁྲོ་བོའི་ཆ་ལུགས་རྫོགས༔ ཧཱུྃ༔ རང་རིག་བླ་མ་དྲག་པོ་ཡི༔ རྩ་གནས་ཡན་ལག་བཞི་ལ་ནི༔ ཤར་དུ་བཛྲ་ཀཱི་ལ་ཡ༔ ལྷོ་རུ་རཏྣ་ཀཱི་ལ་ཡ༔ ནུབ་ཏུ་པདྨ་ཀཱི་ལ་ཡ༔ བྱང་དུ་ཀརྨ་ཀཱི་ལ་ཡ༔
རང་མདོག་དུར་ཁྲོད་ཆས་ཀྱྀས་བརྒྱན༔ སྒྲོ་གཤོག་དབྱིངས་ཀྱི་མཁའ་རུ་བརྒྱངས༔ ཕྱག་ན་རི་རབ་ཕུར་བུ་བསྒྲིལ༔ ཐམས་ཅད་སྐུ་སྨད་དབལ་ཟུར་ལྡན༔ མ་འདྲེས་ཆུ་ཟླའི་དབྱིབས་ལྟར་བསྒོམ༔ ཨོཾ་ཨཱ་མི་དྷེ་ཝ་ཧཱུྃ་ཧྲཱི་དྷ་བཛྲ་པཱ་ཎི་ཡ་མཱནྟ་ཀ་ཧྱ་གྷྲྀ་ཝ་ཧ་རི་ནི་ས་ཡཀྴ་ཀཱ་ལ་བཛྲ་རཏྣ་པདྨ་ཀརྨ་ཀཱི་ལ་ཡ༔ ཧཱུྃ་ཧཱུྃ་ཛཿཧཱུྃ་བཾ་ཧོ༔ ཧཱུྃ༔ ཕྱི་རོལ་གནམ་ལྕགས་རྩིབས་བརྒྱད་སྟེང༔ ཤར་ཏུ་སྒྲོལ་གིང་མཐིང་ནག་རྔམ༔
གཡས་གསུམ་སྤུ་གྲི་ཆུ་གྲི་མེ༔ གཡོན་གསུམ་ཐོད་ཕྲེང་སྙིང་དང་སྡིག༔ དུར་ཁྲོད་ཆས་བརྒྱད་རབ་ཏུ་རྫོགས༔ མེ་ཡི་བྱ་ཁྱུང་དམར་ནག་ཞོན༔ ཧཱུྃ༔ ལྷོ་རུ་གཏུམ་གིང་སྔོ་ནག་ཁྲོ༔ གཡས་གསུམ་ཙིཏྟ་མེ་ཆུ་གྲི༔ གཡོན་གསུམ་ཁ་ཊྭཱཾ་ལྕགས་སྡིག་མེ༔ དུར་ཁྲོད་དཔའ་ཆས་རབ་ཏུ་རྫོགས༔ འཇོམས་བྱེད་བྱ་ཁྱུང་ཁམ་ནག་ཞོན༔
ཧཱུྃ༔ ནུབ་ཏུ་ཁྲོ་གིང་དམར་ནག་གཏུམ༔ གཡས་གསུམ་རལ་གྲི་གྲི་གུག་ཐོད༔ གཡོན་གསུམ་འཁོར་ལོ་སྤུ་གྲི་སྡིག༔ དུར་ཁྲོད་ཆས་བརྒྱད་དཔལ་དང་ལྡན༔ སྲོག་གཟན་བྱ་ཁྱུང་སེར་ནག་ཞོན༔ ཧཱུྃ༔ བྱང་དུ་ལས་གིང་ལྗང་ནག་རྔམ༔ གཡས་གསུམ་འཁོར་ལོ་རྡོ་རྗེ་གྲི༔ གཡོན་གསུམ་ཏྲི་ཤུལ་ལྕགས་སྡིག་ཁྱུང་༔
དུར་ཁྲོད་ཆས་ལྡན་ཁྲོ་ལ་བརྗིད༔ གཏོར་བྱེད་བྱ་ཁྱུང་ལྗང་ནག་ཞོན༔ ཧཱུྃ༔ ཡུམ་ཆེན་གིང་གི་ཁྲོ་མོ་བཞི༔ རང་མདོག་ཞལ་གཅིག་ཕྱག་གཉིས་ཀྱིས༔ གྲི་ཐོད་འཛིན་ཅིང་མགུལ་ནས་འཁྱུད༔ ཀུན་ཀྱང་དུར་ཁྲོད་ཆས་ཀྱིས་བརྒྱན༔ འཇིགས་བྱེད་བསྐལ་པའི་མེ་རི་འབར༔ དབུ་རྒྱན་བྱ་ཁྱུང་རིགས་ལྔ་རྫོགས༔ ཐམས་ཅད་གཙོ་བོའི་ཆས་དང་མཐུན༔
ཧཱུྃ༔ མཚམས་བཞིར་ཡབ་ཡུམ་སྤྲུལ་པའི་ཁྱུང་༔ དཀར་སེར་དམར་ལྗང་མཐིང་ལ་རྔམ༔ བསྭེ་མིག་ཟངས་ར་ལྕགས་ཀྱི་མཆུ༔ མེ་གཤོག་རླབས་ཀྱིས་དཔག་ཚད་གཡོ༔ དམ་སྲི་འདྲེ་རྒོད་གཉེན་པོར་བསྒོམ༔ ཧཱུྃ༔ ཕྱོགས་བཞི་སྒོ་ཡི་ལས་བྱེད་མ༔ ཤར་དུ་མ་མོ་སྡིག་པའི་གདོང༔ ལྷོ་རུ་མ་མོ་ཆུ་སྲིན་གདོང༔
ནུབ་ཏུ་མ་མོ་ཕག་གདོང་མ༔ བྱང་དུ་མ་མོ་ཁྱུང་གདོང་མ༔ བཞི་ཀ་གཅེར་བུ་མི་བཟད་པ༔ གོས་སུ་མི་ལྤགས་གཡང་གཞི་གྱོན༔ ཕྱག་ན་གྲི་གུག་བྷན་དམར་དཀྲུགས༔ ཐམས་ཅད་ལྕགས་སྡིག་མགོ་དགུ་ཞོན༔ དུས་འཁྲུག་ལོ་ཉེས་མུ་གེ་དང༔ ནད་རིམས་དལ་ཡམས་འཇོམས་པར་གསལ༔ ཧཱུྃ༔ གཞན་ཡང་སྤྲུལ་པ་ཡང་སྤྲུལ་ཚོགས༔
ཁྱུང་དང་ལྕགས་སྡིག་ཕག་རྒོད་འགྱེད༔ ཕྱི་ནང་གསང་བའི་དཀྱིལ་འཁོར་ལྷ༔ གསལ་སྣང་ཆུ་ཟླའི་ཀློང་ལྟར་བསྒོམ༔ དེ་ལྟར་དུ་གསལ་བའི་གནས་གསུམ་ལས་འོད་ཟེར་འཕྲོས་པས་དབང་དྲག་རོལ་པའི་དུར་ཁྲོད་ཆེན་པོ་ནས་ཁྲག་འཐུང་ཁྲོ་རྒྱལ་འབར་བའི་ལྷ་ཚོགས་སྤྱན་དྲངས༔ ཨོཾ་བཛྲ་ས་མཱ་ཛ་ཛཿ གསུམ་པ་སྤྱན་འདྲེན་པ་ནི། མཁའ་ཀློང་རྣམ་དག་གི་ཞིང་ཁམས་རབ་འབྱམས་རྒྱལ་བའི་ཐུགས་རྗེའི་ཤུགས་ལ་གནས་པ་བདེན་པའི་བྱིན་རླབས་མོས་གུས་ཀྱི་འདུན་པས་བསྐུལ་བས། ཐུགས་རྗེའི་སྣང་བརྙན་དབང་དྲག་འབར་བའི་ཆོ་འཕྲུལ་དུ་མཁའ་ལམ་གང་བར་བྱོན་པ་དབྱེར་མེད་དུ་ཐིམ་པ་ཡེ་ཤེས་ལྔའི་དབང་རྫོགས། སྐུ་གསུང་ཐུགས་ཀྱི་གཟི་བྱིན་ལྷག་པར་རྒྱས་པར་བལྟས་ལ། དྲི་གསུར་རོལ་མོ་གདུང་དབྱངས་ཀྱིས།
ཧཱུྃ༔ དབང་དྲག་རོལ་པའི་དུར་ཁྲོད་ནས༔ ཁྲག་འཐུང་ཁྲོ་རྒྱལ་ཡབ་ཡུམ་དང༔ ལས་ཀྱི་མ་མོ་ཡང་སྤྲུལ་ཁྱུང་༔ གནས་འདིར་སྤྱན་འདྲེན་མྱུར་དུ་བྱོན༔ ཧཱུྃ༔ འོག་མིན་ཆོས་དབྱིངས་ཕོ་བྲང་ནས༔ སྣང་བ་མཐའ་ཡས་གཤེགས་སུ་གསོལ༔ ཧེ་ཆེན་སྐུ་ཡི་ཕོ་བྲང་ནས༔ ཡ་མཱནྟ་ཀ་གཤེགས་སུ་གསོལ༔
དབང་དྲག་རོལ་པའི་ཕོ་བྲང་ནས༔ ཧྱ་གྷྲྀ་ཝ་གཤེགས་སུ་གསོལ༔ ལྕང་ལོ་ཅན་གྱི་ཕོ་བྲང་ནས༔ བཛྲ་པཱ་ཎི་གཤེགས་སུ་གསོལ༔ མཁའ་སྤྱོད་དག་པའི་ཕོ་བྲང་ནས༔ མཁའ་འགྲོ་སྡེ་ལྔ་གཤེགས་སུ་གསོལ༔ གསང་ཆེན་རོལ་པའི་དུར་ཁྲོད་ནས༔ ཡཀྴ་མེ་དབལ་གཤེགས་སུ་གསོལ༔ ཞི་བ་ལྷུན་གྲུབ་ཕོ་བྲང་ནས༔ བཛྲ་ཀཱི་ལ་གཤེགས་སུ་གསོལ༔
རྒྱས་པ་མཐར་ཕྱིན་ཕོ་བྲང་ནས༔ རཏྣ་ཀཱི་ལ་གཤེགས་སུ་གསོལ༔ ཁམས་གསུམ་དབང་སྡུད་ཕོ་བྲང་ནས༔ པདྨ་ཀཱི་ལ་གཤེགས་སུ་གསོལ༔ མངོན་སྤྱོད་དྲག་པོའི་ཕོ་བྲང་ནས༔ ཀརྨ་ཀཱི་ལ་གཤེགས་སུ་གསོལ༔ བདེ་ཆེན་ལྷུན་གྲུབ་ཕོ་བྲང་ནས༔ དྲག་པོའི་ལྷ་ཚོགས་མ་ལུས་ཀུན༔ ཐུགས་དམ་དབང་གིས་གནས་འདིར་གཤེགས༔ ཐུགས་རྗེས་བདག་ལ་བྱིན་གྱིས་རློབས༔
ཧཱུྃ༔ གླིང་གི་གླིང་མཆོག་ལྷོ་ནུབ་ཡུལ༔ རྔ་ཡབ་དཔལ་རིའི་ཕོ་བྲང་ནས༔ ཆེ་བཙན་རྡོ་རྗེ་ཐོད་ཕྲེང་རྩལ༔ ལངྐ་མགྲིན་བཅུའི་ཁ་གནོན་མཛད༔ གདོང་དམར་སྲིན་པོ་དམ་ལ་བཏགས༔ རིག་འཛིན་མཁའ་འགྲོའི་གཙོ་བོ་མཛད༔ རྗེ་བཙུན་དེ་ཡི་རྗེས་འཇུག་ཕྱིར༔ བྱིན་གྱིས་བརླབ་ཕྱིར་གཤེགས་སུ་གསོལ༔ དྲག་པོའི་ཕོ་བྲང་དཀྱིལ་འཁོར་འདིར༔
བྱིན་ཆེན་ཕོབ་ལ་དབང་ཆེན་བསྐུར༔ འགྱུར་མེད་སྐུ་ཡི་ཕོ་བྲང་ནས༔ བསྐྱེད་རིམ་སྟོབས་བཅུས་བྱིན་གྱིས་རློབས༔ འགགས་མེད་གསུང་གི་སྒོ་ཕྱེས་ལ༔ ཚངས་དབྱངས་དྲུག་ཅུས་བྱིན་གྱིས་རློབས༔ འཁྲུལ་མེད་ཐུགས་ཀྱི་སྒོ་ཕྱེས་ལ༔ ཡེ་ཤེས་ཆེན་པོས་བྱིན་གྱིས་རློབས༔ ཡོན་ཏན་བརྒྱད་ཁྲིའི་སྒོ་ཕྱེས་ལ༔ མྱང་འདས་ཆོས་ཀྱིས་བྱིན་གྱིས་རློབས༔ ཕྲིན་ལས་སྣ་ཚོགས་སྒོ་ཕྱེས་ལ༔
མཆོག་ཐུན་འགྲུབ་པར་བྱིན་གྱིས་རློབས༔ དེ་ལྟར་ཡེ་ཤེས་ལྷ་ཡི་ཚོགས༔ མི་མངོན་དབྱིངས་ནས་སྐུ་བསྐྱོད་ལ༔ རང་བཞིན་དབྱིངས་སུ་རྫུ་འཕྲུལ་འགྱེད༔ ཐུགས་རྗེའི་དབྱིངས་ནས་འགྲོ་དོན་དུ༔ དབང་དྲག་ལྷ་ཚོགས་བདག་གྱུར་ཅིག༔ ཨོཾ་ཨཱཿཧཱུྃ་གུ་རུ་དྷེ་ཝ་ཌཱཀྐི་ནཱི་སརྦ་ས་མཱ་ཡ་ཛ་ཛཿ ཕཻཾ་ཕཻཾ་ཨ་བེ་ཤ་ཡ་ཨ་ཨཱཿ བཞི་པ་བཞུགས་སུ་གསོལ་བ་ནི། ཉོན་མོངས་པའི་བདུད་ཚོགས་ཐམས་ཅད་ཟིལ་གནོན་ཡེ་ཤེས་ཀྱི་དཔའ་སྟོབས་དྲག་པོ་ནམ་ཡང་གསལ་སྒྲིབ་བྲལ་བར་བཞུགས་པར་མོས་ལ།
ཧཱུྃ༔ རྒྱལ་བསེན་དམ་སྲི་འདྲེ་རྒོད་དང་༔ འབྱུང་པོ་ས་བདག་ཀླུ་ཡི་ཁྲིར༔ གདུག་པ་འདུལ་བའི་རྔམ་སྟབས་ཀྱིས༔ མི་གཡོ་དགྱེས་ཤིང་བརྟན་པར་བཞུགས༔ ཨོཾ་བཛྲ་ས་མ་ཡ་ཏིཥྛ་ལྷན༔ ལྔ་པ་ཕྱག་འཚལ་བ་ནི། རང་རིག་དྲག་པོའི་སྐུ་གསུང་ཐུགས་སུ་གཟི་བྱིན་བསྐྱེད་པ་ལ་རིག་རྩལ་མཁའ་འགྲོ་དམ་ཅན་རྣམས་ཀྱིས་འདུ་འབྲལ་མེད་པའི་དམ་ཕྱག་མངོན་དུ་འདུད་པས། ཧཱུྃ༔ མི་བཟད་སྐུར་སྟོན་ཁྲག་འཐུང་པ༔
འཇིགས་བྱེད་བླ་མ་དྲག་པོ་ཡི༔ ཕྱི་ནང་དཀྱིལ་འཁོར་ལྷ་ཚོགས་ལ༔ བརྐྱང་བསྐུམ་གར་གྱིས་ཕྱག་འཚལ་ལོ༔ ཨོཾ་ན་མོ་པཱུ་རུ་ཤ་ཡ་ཧོཿ ཨ་ཏི་པཱུ་ཧོཿ པྲ་ཏཱིཙྪ་ཧོཿ དྲུག་པ་མཆོད་པ་འབུལ་བ་ལ་བདུན་ལས། དང་པོ་ཕྱི་མཆོད་ནི། སྣང་སྲིད་ཀྱི་དྭངས་མ་ཐམས་ཅད་འབྱུང་བའི་ལྷ་མཽ་སྒེག་མཛེས་ནམ་མཁའ་གང་བར་རོལ་པས་དཀྱིལ་འཁོར་མཆོད་པར་མོས་ལ། ཧཱུྃ༔
ཕྱི་མཆོད་གར་དང་སྤྱན་གཟིགས་དང༔ ནང་མཆོད་སྨན་གཏོར་རཀྟ་དང༔ གསང་མཆོད་སྦྱོར་སྒྲོལ་དབང་པོ་ལྔ༔ ཁྲག་འཐུང་དཀྱིལ་འཁོར་ལྷ་ལ་འབུལ༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ ་སོགས། ཨོཾ་སརྦ་པཉྩ་ སོགས? ཨོཾ་མ་ཧཱ་མཱཾ་ས་ཙིཏྟ་གོ་རོ་ སོགས? ཧཱུྃ༔ དབང་དྲག་རྡོ་རྗེ་སྲིན་པོའི་ལྷ་ཚོགས་ལ༔ རང་བྱུང་ཕྱི་ཡི་མཆོད་པ་འབུལ་བ་ནི༔ པུཎྚའི་ཕྲེང་བ་མཁའ་ཡི་གཞུ་ལྟར་བཀྲ༔ སྐྱེད་མོའི་དྲི་བསུང་གཡུ་བུན་ལན་ཚར་བསིགས༔
ཀུ་མུད་ཚ་ཟེར་འབར་འོད་ཞགས་པ་འཁྱིལ༔ ཀླུ་ཡི་བདུད་རྩི་གཟི་འོད་རླབས་སུ་འཕྱུར༔ མཁའ་ཡི་གྲུ་འཛིན་རོ་བརྒྱའི་བཅུད་དུ་བསྐྱིལ༔ དབྱར་རྔའི་སྒྲ་ཆེན་སྟོང་གསུམ་ཁྱོན་དུ་གཡོ༔ ཡིད་སྤྱོད་དེ་ལས་གཞོལ་བའི་བྱེ་བྲག་རྣམས༔ རྡོ་རྗེ་ཐོད་ཕྲེང་ལྷ་ཚོགས་རྣམས་ལ་འབུལ༔ དབང་དྲག་འབར་བའི་དཀྱིལ་འཁོར་ཐུགས་དམ་བསྐང་༔ ཨོཾ་བཛྲ་པུཥྤེ་ སོགས། གཉིས་པ་ནང་མཆོད་ནི། སྣང་སྲིད་ཀྱི་རྩི་བཅུད་ཐམས་ཅད་ཡེ་ཤེས་ལྔའི་བདུད་རྩིར་བསྐྱིལ་བ་ཛ་གད་དཔའ་བོ་དམ་རྫས་ཀྱིས་ཐུགས་དམ་དགྱེས་པར་ཞལ་དུ་བསྟབ་པར་མོས།
ཧཱུྃ༔ དབང་དྲག་རྡོ་རྗེ་སྲིན་པོའི་ལྷ་ཚོགས་ལ༔ བླ་མེད་ནང་གི་མཆོད་པ་འབུལ་བ་ནི༔ བྷནྡྷ་ལྕང་ལོ་འཁྱིལ་བའི་སྣོད་ཡངས་སུ༔ འབྲུ་བཅུད་སྣ་ཚོགས་སྦྱར་བ་འབྲས་ཀྱི་ཆང་༔ རྩི་བཅུད་སྣ་ཚོགས་སྦྱར་བ་བསྟར་བའི་ཆང་༔ སྨན་ཕུད་སྣ་ཚོགས་སྦྱར་བ་གསོ་བའི་ཆང་༔ ཤ་ཆེན་སྣ་ཚོགས་སྦྱར་བ་རྫས་ཀྱི་ཆང་༔ རཀྟ་སྣ་ཚོགས་སྦྱར་བ་དྲག་པོའི་ཆང་༔ དེ་ལྟར་བསྐྱེད་དང་རང་བཞིན་བདུད་རྩི་རྣམས༔
རྡོ་རྗེ་ཐོད་ཕྲེང་ལྷ་ཚོགས་རྣམས་ལ་འབུལ༔ དབང་དྲག་འབར་བའི་དཀྱིལ་འཁོར་ཐུགས་དམ་བསྐང༔ ཨོཾ་སརྦ་ཨ་མྲྀ་ཏ་ཁ་རཾ་ཁཱ་ཧི༔ ༈ བདུད་རྩི་ལག་མཆོད་བཞུགས་སོ། ཨོཾ་ཨཱཿཧཱུྃ༔ ཀ་ནི་སྐྱེ་བ་མེད་པའི་ཀློང༔ པཱ་ནི་རང་བྱུང་ལྷུན་གྱིས་གྲུབ༔ ལ་ནི་འཁོར་འདས་མཉམ་པ་ཉིད༔ དོན་གསུམ་ལྡན་པའི་བྷནྡྷ་རུ༔ རྩ་བརྒྱད་སྟོང་སྦྱར་བདུད་རྩིས་བཀང༔
ཡེ་ཤེས་ལྔའི་བྱིན་ཕབ་ནས༔ ཕྱོགས་དུས་རྒྱལ་ཀུན་མ་ལུས་དང༔ དཀྱིལ་འཁོར་ཕྱི་ནང་གསང་གསུམ་ལ༔ བླ་མེད་མཆོག་གི་མཆོད་པ་འབུལ༔ ཨོཾ་ཨཱཿཧཱུྃ་སརྦ་པཉྩ་ཨ་མྲྀ་ཏ་ཧཱུྃ་ཧྲིཿཋཱ༔ ཨོཾ་ཨཱཿཧཱུྃ༔ དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱིས་སྐུ་གསུང་ཐུགས་ཡོན་ཏན་ཕྲིན་ལས་མ་ལུས་པའི་ངོ་བོར་གྱུར་པའི་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གི་རྩ་བར་གྱུར་པའི་མཚུངས་མེད་རྗེ་བཙུན་དཔལ་ལྡན་བླ་མ་པ་རིན་པོ་ཆེའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། སླར་ཡང་ཁྱབ་བདག་དྲུག་པའི་ངོ་བོར་དཔལ་དང་པོའི་སངས་རྒྱས་ཆོས་སྐུ་ཀུན་ཏུ་བཟང་པོའི་ཞལ་དུ་སརྦ? ལོངས་སྐུ་རྡོ་རྗེ་སེམས་པའི་ཞལ? སྤྲུལ་སྐུ་དགའ་རབ་རྡོ་རྗེའི་ཞལ? སློབ་དཔོན་འཇམ་དཔལ་བཤེས་གཉེན? གུ་རུ་ཤྲཱི་སིངྷའི? རིག་འཛིན་པདྨ་འབྱུང་གནས? ལྷ་ལྕམ་མནྡ་ར་བའི? མཁའ་འགྲོ་ཡེ་ཤེས་མཚོ་རྒྱལ་ཞལ? གནུབས་སྟོན་སངས་རྒྱས་ཡེ་ཤེས? འགྲོ་མགོན་རྩ་གསུམ་གླིང་པའི? ཡི་དམ་བླ་མ་དྲག་པོ་ཡབ་ཡུམ? གོ་ཆ་ཁྲོ་བཅུ་ཡབ་ཡུམ? ཁྲག་འཐུང་ཀཱི་ལ་རིགས་བཞི་ཡམ་ཡུམ? ཡེ་ཤེས་གིང་ཆེན་སྡེ་བཞི་ཡབ་ཡུམ? སྒོ་སྐྱོང་གདོང་མོ་བཞི་ཡི? ཡང་འཁོར་དྲེགས་པ་སྡེ་བརྒྱད? གཏེར་སྲུང་སྤྲུལ་པ་ཡང་སྤྲུལ? ལས་བྱེད་མངོན་སྤྱོད་སྤྲུལ་པའི? གཞན་ཡང་སྣང་སྲིད་ཐམས་ཅད་རྡོ་རྗེ་དྲག་པོ་རྩལ་གྱི་སྐུར་གསལ་བའི? ཧཱུྃ༔ བདུད་རྩིའི་རང་བཞིན་གདོད་ནས་རྣམ་པར་དག༔ བདུད་རྩིའི་ངོ་བོ་འཆི་མེད་རང་བྱུང་རྫས༔
བདུད་རྩིའི་དོན་ནི་མཆོག་གི་དངོས་གྲུབ་ཐོབ༔ དེ་ཕྱིར་རྩ་བརྒྱད་སྟོང་སྦྱར་ཨ་མྲྀ་ཏ༔ རང་བྱུང་དོན་སྟོན་ཡེ་ཤེས་དངོས་གྲུབ་སྩོལ༔ ཨོཾ་གུ་རུ་དྷེ་ཝ་ཌཱཀྐི་ནཱི་སརྦ་པཉྩ་ཨ་མྲྀ་ཏ་ཁཱ་ཧི༔ ཨོཾ་སརྦ་པཉྩ་ཨ་མྲྀ་ཏ་སིདྡྷི་ཧཱུྃ༔ ཞེས་པ་བདུད་རྩི་ལག་མཆོད་འདི་ཀུན་དགའ་བློ་གྲོས་སོགས་གྲྭ་སློབ་ཀྱིས་བསྐུལ་ངོར་རྩ་གསུམ་གླིང་པས་ཐུན་མཚམས་སུ་སྦྱར་བ་དགེ་ལེགས་འཕེལ། གསུམ་པ་གསང་མཆོད་ནི། ལྷ་མིའི་དཔལ་དུ་གྱུར་པའི་འདོད་ཡོན་ཇི་སྙེད་ཀྱི་ལྷ་མོས་ཚོགས་དྲུག་གི་ཡུལ་དུ་དགྱེས་སྐོང་ལྷག་པར་བསྐྱེད་ཅིང༌།
ཧཱུྃ༔ དབང་དྲག་རྡོ་རྗེ་སྲིན་པོའི་ལྷ་ཚོགས་ལ༔
བདེ་ཆེན་གསང་བའི་མཆོད་པ་འབུལ་བ་ནི༔ བརྡ་གྲོགས་སྣང་སྟོང་གསལ་བའི་མེ་ལོང་ཐོགས༔ གྲགས་སྟོང་གླུ་མོས་སྙན་པའི་པི་ཝཾ་ཐོགས༔ ཚོར་སྟོང་བཞད་མོས་དྲི་བསིལ་ཕྲེང་བ་ཐོགས༔ མྱོང་སྟོང་གར་མོས་རོ་བརྒྱའི་བཅུད་ལྡན་ཐོགས༔ རེག་སྟོང་སྒེག་མོས་ལྷ་ཡི་ཡུག་གོས་ཐོགས༔ བློས་བླངས་ཡིད་ལ་དགྱེས་པའི་མཆོད་སྤྲིན་རྣམས༔ རྡོ་རྗེ་ཐོད་ཕྲེང་ལྷ་ཚོགས་རྣམས་ལ་འབུལ༔ དབང་དྲག་འབར་བའི་དཀྱིལ་འཁོར་ཐུགས་དམ་བསྐང་༔ ཨོཾ་བཛྲ་རཱུ་པ་ཤབྡ? བཞི་པ་སྦྱོར་མཆོད་ནི།

ཕྱི་ནང་གསང་བའི་ལྷ་ཚོགས་རྣམས་བདེ་བའི་ཉམས་དང་སྟོང་པའི་འོད་གསལ་ཐབས་ཤེས་དབྱེར་མེད་གདོད་མའི་ཡེ་སྦྱོར་ཆེན་པོའི་དོན་དྲན་པས། ཧཱུྃ༔ དབང་དྲག་རྡོ་རྗེ་སྲིན་པོའི་ལྷ་ཚོགས་ལ༔ ཟུང་འཇུག་སྦྱོར་བའི་མཆོད་པ་འབུལ་བ་ནི༔ སྣང་མཐའ་གོས་དཀར་སྦྱོར་བ་ཆོས་སྐུའི་ཀློང་༔ སྤྱན་གཟིགས་སྒྲོལ་མ་སྦྱོར་བ་ལོངས་སྐུའི་རྩལ༔ དྲག་པོ་ཕག་མོ་སྦྱོར་བ་སྤྲུལ་སྐུའི་མདངས༔ གོ་ཆའི་ལྷ་ཚོགས་རང་བཞིན་བདེ་སྟོང་སྦྱཽར༔ ཕྱག་རྒྱ་དྲུག་གིས་བདེ་ཆེན་དགའ་བཞི་བསྐྱེད༔ གིང་ཆེན་རིགས་བཞི་རང་རང་ཡུམ་དང་སྦྱོར༔ ཟུང་འཇུག་རྒྱས་འདེབས་འཁོར་ལོར་ཁྱབ་པར་བསྐུལ༔
ཐབས་ཤེས་འདུ་འབྲལ་མེད་པའི་མཆོད་པ་འདི༔ རྡོ་རྗེ་ཐོད་ཕྲེང་ལྷ་ཚོགས་རྣམས་ལ་འབུལ༔ དབང་དྲག་འབར་བའི་དཀྱིལ་འཁོར་ཐུགས་དམ་བསྐང༔ ཨོྃ་སརྦ་ཨ་ཧྃ་ཛྙཱ་ན་པཱུ་ཛ་ཧོཿ ལྔ་པ་བསྒྲལ་མཆོད་ནི། འཁོར་འདས་བདེ་སྡུག་བཟང་ངན་གཉིས་འཛིན་ཐམས་ཅད་ཡེ་ཤེས་ཐུགས་རྗེའི་མཚོན་ཆས་གཉིས་མེད་དུ་བསྒྲལ་བའི་མཆོད་པས་འཁོར་རྒྱུན་སྟོངས་པར་བལྟས་ལ། ཧཱུྃ༔ དབང་དྲག་རྡོ་རྗེ་སྲིན་པོའི་ལྷ་ཚོགས་ལ༔ དགྲ་བགེགས་བསྒྲལ་བའི་མཆོད་པ་འབུལ་བ་ནི༔ བསྟན་ལ་སྡང་བའི་དགྲ་བོ་གདུག་སེམས་ཅན༔
མངོན་སྤྱོད་རྡོ་རྗེ་རལ་གྲིས་བསྒྲལ་བའི་ཤ༔ སྒྲུབ་ལ་འཚེ་བའི་ལོག་ལྟ་བསམ་སྦྱོར་ཅན༔ ཆོས་སྐྱོང་རྣམས་ཀྱིས་བསྒྲལ་བའི་སྙིང་ཁྲག་དང་༔ གསང་སྔགས་གཉན་ལ་དགྲ་བགེགས་སྡིག་ཏོ་ཅན༔ ལས་མཁན་རྣམས་ཀྱིས་བསྒྲལ་བའི་དོན་སྙིང་དང༔ བདག་ལ་འཚེ་ཞིང་སྡང་བའི་དགྲ་བགེགས་དང༔ མྱུར་མགྱོགས་ཤན་པས་བསྒྲལ་བའི་ཀླད་རུས་རྐང་༔ དགྲ་རྒོལ་དམག་ཇག་སྟོན་པའི་བྱད་མ་རྣམས༔ སྣ་ཚོགས་ཕོ་ཉས་བསྒྲལ་ཞིང་གཏུབ་པ་ཡི༔ བསྒྲལ་མཆོད་ཕུང་པོ་ཁྱོན་ལྟར་བཀང་བའི་ཚོགས༔
རྡོ་རྗེ་ཐོད་ཕྲེང་འཁོར་དང་བཅས་ལ་འབུལ༔ དབང་དྲག་འབར་བའི་དཀྱིལ་འཁོར་ཐུགས་དམ་བསྐང༔ ཨོཾ་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ཀིང་ནི་རི་ཏི་ཁ་ཁ་ཁཱ་ཧི༔ དྲུག་པ་དམ་རྫས་གཏོར་མཆོད་ནི། རུ་ཏྲ་བྱད་མའི་དབང་ཚོགས་འདུ་ཤེས་དང་བཅས་པ་རྔམ་དྲག་དཔལ་ཆེན་རོལ་པའི་ཞལ་དུ་བསྟབ་པས་བྱང་ཆུབ་སྒྲུབ་པའི་བདུད་ཚོགས་ཤུགས་ཀྱིས་ཞི་བའི་ངེས་ཤེས་བསྐྱེད་ལ། ཧཱུྃ༔ དབང་དྲག་རྡོ་རྗེ་སྲིན་པོའི་ལྷ་ཚོགས་ལ༔ བྷ་ལིང་གཏོར་མའི་མཆོད་པ་འབུལ་བ་ནི༔ སྤུ་གྲིས་བཅད་པའི་འདྲེ་རྒོད་ཐོད་པ་རུ༔ གདུག་པའི་དགྲ་བོ་བྱད་མའི་སྙིང་བཤོས་ལ༔
དབང་པོ་རྣམ་ལྔ་གཏོར་སྐྱུ་ཟོར་གྱིས་བསྐོར༔ ཀླད་རུས་ཁྲག་དང་ཞག་གིས་ཤིན་ཏུ་སྦགས༔ བྱད་མའི་མི་རོ་རྟ་རོའི་གཡང་གཞི་ཡི༔ གདུགས་སོགས་ཤམ་བུ་རྣམས་དང་ཕྱར་རྒྱན་སྤྲས༔ ཞེ་སྡང་རུས་པའི་སྒལ་ཚིགས་རྩང་གིས་བརྒྱན༔ སྦྲུལ་ལྟར་འཁྱིལ་བ་བྷ་སུའི་ཞགས་པས་དཀྲིས༔ ཡེ་ནས་རང་བྱུང་སྣོད་བཅུད་བྷ་ལིཾ་ཏ༔ བསྐྱེད་ཅིང་སྤེལ་བའི་དམར་ཆེན་གཏོར་མ་འདི༔ རྡོ་རྗེ་ཐོད་ཕྲེང་འཁོར་དང་བཅས་ལ་འབུལ༔ དབང་དྲག་འབར་བའི་དཀྱིལ་འཁོར་ཐུགས་དམ་བསྐང༔
མ་ཧཱ་བྷ་ལིཾ་ཏ་ཁ་ཁ་ཁཱ་ཧི༔ བདུན་པ་དེ་ཁོ་ན་ཉིད་ཀྱི་མཆོད་པ་ནི། མཆོད་བྱ་མཆོད་བྱེད་མཆོད་ཡུལ་ཐམས་ཅད་རང་མདངས་རིག་པའི་ཆོ་འཕྲུལ་གདོད་ནས་དག་པ་འཁོར་འདས་དབྱེར་མེད་དུས་གསུམ་མཉམ་པ་ཆེན་པོའི་ངང་ནས། ཧཱུྃ༔ དབང་དྲག་རྡོ་རྗེ་སྲིན་པོའི་ལྷ་ཚོགས་ལ༔ རང་བྱུང་ཁོ་ན་ཉིད་ཀྱི་མཆོད་པ་ནི༔ སྣང་སྲིད་ཡེ་གྲོལ་མཚན་མ་བརྗོད་ལས་བྲལ༔ སྣོད་བཅུད་གང་སྣང་ཡེ་ཤེས་སྒྱུ་མའི་རྩལ༔ སྣ་ཚོགས་མ་འགགས་རང་བྱུང་ངོ་བོས་སྟོང་༔ ཕྱོགས་མེད་རེས་བྲལ་བདེ་ཆེན་འདུས་མ་བྱས༔
ཅི་ཡང་མ་ཡིན་ཅི་ཡང་འཆར་བའི་རྒྱུ༔ རྣམ་པ་མ་གྲུབ་རྣམ་གྲོལ་ཆེན་པོ་ཉིད༔ དབྱིབས་སུ་མི་སྣང་ཨ་འཐས་བརྟག་གཞིག་བྲལ༔ འགོགས་པའི་མི་འགགས་ཁེགས་པའི་ཆོས་ཀྱང་མེད༔ ཀུན་གྲོལ་ཁྱབ་བརྡལ་ངང་ལས་མ་གཡོས་ལ༔ ཤུགས་ཀྱིས་རོལ་རྩལ་ཅིར་ཡང་སྣང་བའི་ལྷར༔ བྱ་རྩོལ་འཛིན་པ་མི་དམིགས་མཆོད་བྱ་དང༌། དེ་བཞིན་མཆོད་ཡུལ་འགྲོ་འོང་བྲལ་བ་འདི༔ རྡོ་རྗེ་ཐོད་ཕྲེང་ལྷ་ཚོགས་རྣམས་ལ་འབུལ༔ དབང་དྲག་འབར་བའི་དཀྱིལ་འཁོར་ཐུགས་དམ་བསྐང༔
མཆོད་པས་དགྱེས་ཤིང་ཐུགས་དམ་བསྐངས་གྱུར་ནས༔ བདག་གི་གཡར་དམ་ཉམས་པ་སོར་ཆུད་ནས༔ མི་སྒྲིབ་ཚངས་པ་འཕྲུལ་གྱི་དངོས་གྲུབ་སྩོལ༔ ཨོཾ་གུ་རུ་བཛྲ་ས་ཏྭ་ས་མ་ཡ༔ མ་ནུ་པ་ལ་ཡ༔ སོགས་བརྗོད། བདུན་པ་བསྟོད་པ་ནི། ཐུགས་རྗེ་ཡེ་ཤེས་ཀྱི་མཚན་ཉིད་མཐོང་བའི་ཡི་དམ་ལྷ་ལ་འདུ་འབྲལ་མི་ཕྱེད་པའི་སྤྲོ་བ་སྐྱེས་ཏེ་རང་རིག་རང་རྩལ་རྫོགས་པའི་ང་རྒྱལ་གྱིས་ཆེ་བའི་གཟི་བྱིན་བསྐྱེད་པ་ནི། ཧཱུྃ༔ བླ་མ་དྲག་པོ་ཧེ་རུ་ཀཿ
སྟོབས་འདུས་པདྨ་ཁྲག་འཐུང་རྒྱལ༔ སྐུ་མདོག་དམར་ནག་སྲིད་གསུམ་འདུལ༔ ཞལ་གསུམ་ཁྲོ་ཞིང་ཕོ་རྒྱུད་སྔངས༔ སྤྱན་དགུ་སྡང་མིག་མོ་རྒྱུད་སྡུད༔ སྙན་ནས་འབྲུག་སྒྲ་སྟོང་གསུམ་གཡོ༔ ཤངས་ནས་རླུང་དམར་འབྱུང་པོ་གཏོར༔ ཁྲོ་བཅུའི་མཆེ་གཙིགས་དགྲ་ཤ་དགྱེས༔ ལྗགས་དམར་འདྲེ་རྒོད་སྙིང་ཁྲག་རྔུབ༔ ཁྱུང་གི་དབུ་རྒྱན་སྣང་སྲིད་འདུལ༔ སྦྲུལ་བཅིངས་རལ་བསིགས་སྲིད་རྩེ་འགུལ༔
ཕྱག་དྲུག་མཚོན་ཆ་དགྲ་ལ་འདེབས༔ སྒྲོ་གཤོག་བར་སྣང་མེ་འོད་འཁྲུགས༔ དུར་ཁྲོད་ཆས་བརྒྱད་དྲེགས་པ་འདུལ༔ དཔལ་ཆས་མ་ཚོགས་དབང་དུ་སྡུད༔ ཞབས་བཞི་དོར་སྟབས་སྟོང་གསུམ་གནོན༔ སྲིད་པའི་ཁྱུང་བརྫིས་རྒྱལ་འགོང་བསྒྲལ༔ ཡུམ་ཆེན་གསང་བ་ཁྲོ་མོ་མཐིང་༔ ཞལ་གདངས་ཁྲོ་གཏུམ་མ་རུངས་བརྒྱལ༔ གྲི་གུག་སྐྱེ་འཆི་རྩད་ནས་གཅོད༔ བྷན་དམར་འབྱུང་པོའི་ཀླད་ཁྲག་རོལ༔
དུར་ཁྲོད་ཆས་ལྡན་ཕར་ཕྱིན་རྫོགས༔ ཡབ་འཁྲིལ་སྤྲུལ་པའི་ཁྲོ་ཚོགས་བསྐུལ༔ ཡབ་ཡུམ་བསྐལ་པའི་མེ་རིའི་དབུས༔ བཞུགས་ཤིང་ཚྭ་ཚྭས་སྟོང་གསུམ་ཁྱབ༔ དུས་ངན་འབྱུང་པོ་འདུལ་བྱེད་པ༔ འཇིགས་བྱེད་ཁྲོ་རྒྱལ་ཡབ་ཡུམ་སྐུ༔ སྣང་སྲིད་འདུལ་ལ་ཕྱག་འཚལ་བསྟོད༔ ཧཱུྃ༔ རྡོ་རྗེ་མི་བསྐྱོད་སྣང་མཐས་སྤྱི་བོར་བརྒྱན༔ མཉམ་བཞག་བསྒོམས་པས་ཀུན་སྣང་ཁྱབ་པར་འགེམས༔
རྡོ་རྗེ་སྐུ་ཡི་གར་དགུ་འཇིགས་སུ་རུང་༔ བེ་ཅོན་འབར་བ་མ་རུངས་བདུད་ལ་འདེབས༔ རྡོ་རྗེ་གསུང་གིས་དྲག་སྔགས་འབྲུག་ལྟར་སྒྲོགས༔ དབྱུག་ཐོ་འབར་བས་བགེགས་ཀྱི་སྤྱི་བོར་འགེམས༔ རྡོ་རྗེ་ཐུགས་ཀྱིས་རང་བཞིན་ཀློང་ལ་ཁྱབ༔ རྩེ་ལྔའི་རྭ་གདེང་སྣང་སྲིད་ཡོངས་ལ་ཕྱར༔ རྡོ་རྗེ་གློག་འགྱུ་མཁའ་ལ་འགྲོ་བའི་གར༔ གཅོད་བྱེད་གྲི་གུག་ཉོན་མོངས་འཁྲུལ་འཁོར་བཤིག༔ རྡོ་རྗེ་གནོད་སྦྱིན་སྲིད་པ་ལས་སུ་སྦྱོར༔ གནམ་ལྕགས་ཐོ་བས་མ་རུངས་སྤྱི་བོར་འགེམས༔
རྡོ་རྗེའི་ལས་བཞིའི་ཕྲིན་ལས་སྣ་ཚོགས་འགྲུབ༔ རི་རབ་ཕུར་བུས་འཁོར་འདས་དབྱིངས་སུ་སྒྲོལ༔ དེ་ལྟར་འཇིགས་བྱེད་འབར་བ་དབང་དྲག་ལྷ༔ སྐུ་ཡི་ཆ་ལ་རྒྱུད་སྡེའི་དཀྱིལ་འཁོར་རྫོགས༔ གོ་ཆ་ཐམས་ཅད་ཡི་དམ་ལྷ་རུ་སྣང༔ མཚན་མའི་དཀྱིལ་འཁོར་གཞན་ནས་བཙལ་དུ་གང༔ སྣང་མཐའི་རང་བཞིན་ཞི་བ་དབྱིངས་ཀྱི་ལྷ༔ ཞི་བའི་དཀྱིལ་འཁོར་ལྷ་ལ་ཕྱག་འཚལ་བསྟོད༔ དམར་ནག་མེ་ཕྲེང་ཁྲོ་བོ་འདུས་པའི་དཔལ༔ ཁྲོ་བོའི་དཀྱིལ་འཁོར་ལྷ་ལ་ཕྱག་འཚལ་བསྟོད༔
ཡ་མཱནྟ་ཀ་འཇམ་དཔལ་གཤིན་རྗེའི་ལྷ༔ སྐུ་ཡི་ལྷ་ཚོགས་རྣམས་ལ་ཕྱག་འཚལ་བསྟོད༔ ཧ་ཡ་གྷྲྀ་ཝ་པདྨ་དབང་ཆེན་ལྷ༔ གསུང་གི་ལྷ་ཚོགས་རྣམས་ལ་ཕྱག་འཚལ་བསྟོད༔ བཛྲ་པཱ་ཎི་གསང་བདག་རྡོ་རྗེའི་ལྷ༔ ཡང་དག་ཐུགས་ཀྱི་ལྷ་ལ་ཕྱག་འཚལ་བསྟོད༔ རྡོ་རྗེ་གཞོན་ནུ་བཛྲ་ཀུ་མཱ་ར༔ ཕྲིན་ལས་ཕུར་པའི་ལྷ་ལ་ཕྱག་འཚལ་བསྟོད༔ ཌཱཀྐི་རིགས་ལྔ་དབྱིངས་ཕྱུག་ནམ་མཁའི་ལྷ༔ མ་མོ་རྦོད་གཏོང་ལྷ་ལ་ཕྱག་འཚལ་བསྟོད༔
ཡཀྴ་མེ་དབལ་མངོན་སྤྱོད་ལྡན་པའི་ལྷ༔ འཇིག་རྟེན་མཆོད་བསྟོད་ལྷ་ལ་ཕྱག་འཚལ་བསྟོད༔ རིགས་བཞིའི་སྲས་ཀྱིས་གདབ་པའི་ཕྱག་མཚན་འགྱེད༔ དམོད་པ་དྲག་སྔགས་ལྷ་ལ་ཕྱག་འཚལ་བསྟོད༔ ཧཱུྃ༔ ཁྲོ་ཆེན་མི་བཟད་འཇིགས་པའི་གིང་༔ ལས་ཀྱི་དཔའ་བོ་ཆེན་པོ་བཞི༔ ཞལ་གསུམ་གདངས་ཤིང་རྒྱལ་འགོང་འདུལ༔ སྤྱན་དགུ་བགྲད་པས་ཀླུ་གཉན་སྔངས༔ དབུ་རྒྱན་བྱ་ཁྱུང་ས་བདག་འཇོམས༔
སྒྲོ་གཤོག་ནད་རིམས་དལ་ཡམས་གཞོམ༔ གཡས་གསུམ་མཚོན་ཆར་དགྲ་ལ་འབེབས༔ གཡོན་གསུམ་མཚོན་གྱིས་དམ་ཉམས་བཀུམས༔ དཔལ་ཆས་དུས་འཁྲུགས་འདྲེ་རྒོད་འདུལ༔ ཞབས་བཞིས་ཁྱུང་བརྫིས་ཀླུ་སྲིན་འཇོམས༔ རང་མདོག་ཁྲོ་མོ་རིགས་བཞི་རྔམ༔ གྲི་ཐོད་འཛིན་ཅིང་དུག་ལྔ་གཞོམ༔ ཡབ་འཁྲིལ་རང་འདྲའི་ཁྲོ་ཆུང་འགྱེད༔ སྐུ་ལས་མེ་ལྕེ་ཡ་ལ་ལ༔ ཡབ་ཡུམ་གིང་ཆེན་ཚོགས་ལ་བསྟོད༔
ཧཱུྃ༔ སྤྲུལ་པའི་བྱ་ཁྱུང་ག་རུ་ཊ༔ བསྭེ་མིག་ཚྭ་ཚྭ་ཐོ་རོ་རོ༔ ཟངས་ར་དམར་པོ་རྔམ་ལ་རྣོ༔ མེ་གཤོག་སྟོང་ཁམས་འུ་རུ་རུ༔ ལྕགས་སྡེར་ཀླུ་འཛིན་ཁྱུགས་སེ་ཁྱུག༔ གནམ་ལྕགས་རྐན་སྒྲ་ཐགས་སེ་ཐག༔ དམ་སྲི་འབྱུང་པོའི་སྙིང་ཁྲག་འཐུང༔ སྤྲུལ་པའི་བྱ་ཁྱུང་བཞི་ལ་བསྟོད༔ ཧཱུྃ༔
སྡིག་པ་ཆུ་སྲིན་ཕག་དང་ཁྱུང་༔ གདོང་ཅན་ཤ་ཟ་ཁྲོ་མོ་བཞི༔ ཟངས་ཀྱི་གྲི་གུག་ལྷབས་སེ་ལྷབ༔ རཀྟའི་ཁྲག་འཐུང་ཀྱུ་རུ་རུ༔ མི་ལྤགས་གཡང་གཞི་ཤམས་སེ་ཤམ༔ གཅེར་མོ་སྐྲ་དམར་ས་ལ་གཞོལ༔ ལྕགས་སྡིག་འདུར་ལྡང་ཁྱུགས་སེ་ཁྱུག༔ མེ་ཆར་ཚྭ་ཚྭ་སྤུངས་སེ་སྤུང་༔ སྤྲུལ་པའི་བྱ་ཁྱུང་ཕག་དང་སྡིག༔ འབྱུང་པོའི་སྲོག་ལེན་མྱུ་རུ་རུ༔
དཀྱིལ་འཁོར་ཕྱི་ནང་གསང་བའི་ལྷར༔ སྒོ་གསུམ་འདུན་པས་རབ་ཏུ་བསྟོད༔ ཐུགས་དམ་གཉན་པོ་དབྱིངས་ནས་བསྐུལ༔ ད་ལྟ་དུས་ངན་སྙིགས་མའི་མཐའ༔ ནད་མཚོན་འབྱུང་པོ་འདྲེ་རྒོད་དང་༔ དམ་སྲི་རྒྱལ་འགོང་ཁ་དར་བས༔ ཁྲོ་རྒྱལ་མངོན་སྤྱོད་དུས་ལ་བབ༔ ཕྱི་ཡི་དགྲ་འདྲེ་འབྱུང་པོ་ཐུལ༔ ནང་གི་དུག་ལྔའི་བར་ཆད་སོལ༔ གསང་བའི་སྐག་རྐྱེན་དགྲ་ལ་ཕོབ༔
ནད་མཚོན་དལ་ཡམས་རྩད་ནས་ཆོད༔ ལས་བཞིའི་ཕྲིན་ལས་འགྲུབ་པར་མཛོད༔ བརྒྱད་པ་འཛབ་བཟླ་བ་ནི། གཞུང་དང་མན་ངག་གི་དགོངས་པའི་དགོས་པ་གསལ་བཏབ་ལ། འཛབ་བསྐུལ་བ་ནི། ཧཱུྃ། ཡང་གསང་དཀྱིལ་འཁོར་ལྷ་ཡི་ཚོགས། ། སྐྱེ་མེད་དབྱིངས་ནས་སྐུར་བཞེངས་ལ། ། འགགས་མེད་རང་བྱུང་སྙིང་པོས་བསྐུལ། ། ཐུགས་ཀའི་ཧཱུྃ་ཡིག་ཐ་མ་རུ། །
དྲག་སྔགས་མེ་འོད་ཚྭ་ཚྭ་དང༌། ། རང་སྒྲ་སྒྲོགས་བཞིན་གཡས་སུ་འཁོར། ། སྤྲོས་པས་རྒྱལ་བ་མཆོད་པས་དགྱེས། ། བསྡུས་པས་བྱིན་རླབས་འུབ་ཀྱིས་བསྡུས། ། མར་འཕྲོས་ཁམས་གསུམ་སྣོད་བཅུད་སྦྱངས། ། སྲིད་གསུམ་གདུག་པ་ཚར་ཐག་བཅད། ། སྣང་བ་ཐམས་ཅད་ཁྲོ་བོའི་དལ། ། སྲིད་པ་ཐམས་ཅད་ཡི་དམ་ལྷ། ། སྒྲ་གྲགས་ཐམས་ཅད་དྲག་པོའི་སྔགས། ། དྲན་རྟོག་རིག་སྟོང་ཀ་དག་ཀློང༌། །
འབྲས་བུ་མ་འགྲུབ་བར་དུ་བསྒྲུབ། ། སྲོག་ལ་བབ་ཀྱང་མི་བཏང་ངོ། ༈ བསྙེན་དམིགས་ནི། རང་ཉིད་ཆེ་མཆོག་པདྨ་དྲག་པོ་གསལ་བའི་ཐུགས་ཀར་གསེར་གྱི་མཆོད་རྟེན་གྱི་དབུས་བུམ་པའི་གཞལ་ཡས་སུ་པདྨའི་སྟེང་ཉི་ཟླའི་གྭའུ་ཁ་སྦྱོར་གྱི་སྟེང་དུ་ཡེ་ཤེས་སེམས་དཔའ་ཕྱག་རྡོར་མཐིང་ནག ། རྡོ་རྗེ་སྡིགས་མཛུབ་ཅན། དེ་ཡི་ཐུགས་ཀར་དམར་སེར་ཐིག་ལེའི་སྟེང་དུ་ཏིང་འཛིན་སེམས་དཔའ་སྣང་བ་མཐའ་ཡས་ཀྱི་ཐུགས་ཀར་ཧཱུྃ་གི་མཐར་རྩ་བའི་སྔགས་ཕྲེང་གཡས་སུ་འཁོར་བར་ དམིགས་ལ་སྔགས་བཟླ་བར་བྱའོ། སླར་ཡང་འོད་ཟེར་དཔག་ཏུ་མེད་པ་འཕྲོས། ཞིང་ཁམས་རབ་འབྱམས་ཀྱི་རྒྱལ་བ་སྲས་བཅས་མཆོད་བྱིན་རླབས་འོད་ཟེར་གྱི་རྣམ་པར་ཚུར་འདུས་གཟི་བརྗིད་ལྷག་པར་རྒྱས་ཤིང་མ་དག་པའི་ཁམས་རྣམས་སུ་ཅིག་ཅར་དུ་ཁྱབ། ཁམས་གསུམ་གྱི་དྲེགས་བྱེད་མ་ལུས་དབང་དུ་བསྡུས་ཤིང་ལོག་རྟོག་རྣམས་ཟིལ་གྱིས་མནན། དགྲ་བགེགས་གདུག་པ་ཅན་ཚར་བཅད།
འགྲོ་བའི་ལས་སྒྲིབ་མཐའ་དག་བཅོམ་ནས་ཡི་དམ་ལྷ་ཡི་གོ་འཕང་ལ་བཀོད། སྣང་གྲགས་རིག་གསུམ་ལྷ་སྔགས་ཆོས་ཉིད་ཀྱི་རོལ་པར་སད་པར་ བསམས་ལ་བཟླས་པ་བྱའོ། ཡང་ལྷ་ཚོགས་ཐམས་ཅད་ཀྱིས་ཞལ་དང་སྔགས་ལས་ཀྱང་རང་སྒྲ་འབྲུག་སྟོང་ལྡིར་བའམ་གནམ་ལྕགས་ཀྱི་ཐོག་རྒོད་དྲག་ཏུ་ལྷུང་བ་ལྟར་སྲིད་གསུམ་ཐམས་ཅད་ཡོམ་ཡོམ་ཤིག་ཤིག་ཏུ་འགུལ་ཞིང་ལྡེག་པ་དང༌། འོད་ཟེར་དམར་ནག་འབར་ཞིང་རབ་ཏུ་འཁྲུགས་པའི་ཏིང་འཛིན་རྩེ་གཅིག་ཏུ་གནས་པར་བྱས་ལ་བཟླ་བར་བྱའོ། ཞེས་པའང་གནམ་ལྕགས་གུ་ཧྱའི་མིང་གིས་འཕྲལ་མཁོ་ལ་དམིགས་ཏེ་བྲིས་པའོ།། །། ཨོཾ་བཛྲ་ཙཎྜ་པདྨ་ཧེ་རུ་ཀ་ཧཱུྃ་ཕཊ྄ཿ ཞེས་བསྙེན་པ་དང༌། ཨོཾ་ཨཱཿཧཱུྃ༔ ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ྄ཿཨཱཿཧཱུྃ༔ ཞེས་སྒྲུབ་སྔགས་ཇི་ལྟར་རིམ་པར་བཟླ།
གིང་བཞིའི་སྔགས་ནི༔ ཨོཾ་བཛྲ་ཙཀྲ་ཀྲོ་ཏ་ཙཎྜ་གྲཱི་ཝ་ཙ་ཏུར་ཀྲོ་ཏི་ཤྭ་རཱི་ཧཱུྃ་བྷྱོཿ ཁྱུང་ལྔའི་སྔགས་ནི༔ ཨོཾ་ཁྲོཾ་ག་རུ་ཊ་པཉྩ་ཧཱུྃ་ཕཊ྄ཿ ཁྲོ་མོ་ཤ་ཟ་བཞི་ལ༔ ཨོཾ་མ་མོ་མུ་ཁཱ་ལེ་ཀྲོ་ཏི་ཙ་ཏུར་བཾ་རུ་ལུ་རུ་ལུ་བྷྱོཿ ཕག་སྡིག་ཁྱུང་ལྔ་ལ༔ ཨོཾ་ཝཱ་ར་ཧཱི་པཱ་པཾ་ཁྲོྃ་ཊ་ཡ་བྷྱོཿ ཞེས་རྩ་སྔགས་ལས་སྔགས་དང་ཤམ་བུར་སྔགས་རྒོད་ནི་ཉི་མ་བདུན་ཕྲག་རིམ་བཞིན་བཟླས༔ རྒྱལ་བསེན་ཨར་གཏད་ཤམ་བུ་ནི༔
ཨོཾ་ཤེ་ལ་དུ་གིང་རཱ་ཛ་ནན་ཙིཏྟ་ཐུམ་བྷྱོཿ སྲིན་མོ་ལ༔ ཨོཾ་རཀྴ་ཀཱ་ལི་ཡ་མ་ནན༔ ཙིཏྟ་ཤག་འགས་ཧུ་ལུ་བྷྱོཿ འདྲེ་རྒོད་འབྱུང་པོ་ལ༔ ཨོཾ་ཨ་མུ་ཀ་བྷཱུ་ཏ་མཱ་ར་ཡ་ཛི་ནི་རྦད་བྷྱོཿ དམ་སྲི་ལ༔ ཨོཾ་ཡ་མ་ཡེ་རུ་ཏྲ་མཱ་ར་ནན་བྷྱོཿ གདོན་སྤྱི་ལ༔ ཨོཾ་ཏྲག་ཐུར་ཤག་རྦད་དུནྩ་མཱ་ར་ཡ་ཨ་མུ་ཀ་ཏྲི་ཤ་རྦད་བྷྱོ་ཏྲག་ཐུམ༔
གཞན་ཡང་འགོ་ནད་སྲུང་ན་ནད་འཇོམས་པར་བུ་ལ་བཏགས། ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ༔ ཧཱུྃ༔
སྣང་སྲིད་ཐམས་ཅད་དྲག་པོ་ཨེ་ཡི་ཀློང༔ སྣོད་བཅུད་གཟུགས་སྣང་ཡི་དམ་ལྷ་ཡི་སྐུ༔ འབྱིན་འཇུག་རླུང་རྣམས་རང་བཞིན་སྙིང་པོའི་སྔགས༔ ཁམས་ཀྱི་རང་མདངས་ཁྲོ་བོ་རོལ་པའི་རྩལ༔ གནས་ལུགས་མ་བཅོས་སྐྱེ་མེད་ཡི་གེ་ཧཱུྃ༔ རང་རིག་ངོ་བོ་ཆེ་མཆོག་དྲག་པོ་རྩལ༔ པདྨ་ཁྲག་འཐུང་གནས་འགྱུར་དྲན་རྫོགས་སུ༔ བླ་མ་རྡོ་རྗེ་ཐོད་ཕྲེང་སྐུ་མདོག་མཐིང་༔ ཞལ་གསུམ་ཕྱག་དྲུག་ཞབས་བཞི་དོར་སྟབས་བགྲད༔ གཡས་དཀར་གཡོན་དམར་དབུས་མཐིང་དྲག་ཏུ་ཁྲོས༔
རྡོ་རྗེ་གྲི་གུག་རལ་གྲི་གཡས་སུ་ཐོགས༔ བྷན་དམར་ཐོང་ཤོལ་ལྕགས་སྡིག་གཡོན་ན་བསྣམས༔ རྡོ་རྗེའི་སྒྲོ་གདེང་དུར་ཁྲོད་དཔལ་ཆས་རྫོགས༔ རྡོ་རྗེ་ཕག་མོ་ཟངས་མདོག་གྲི་ཐོད་འཛིན༔ བརྐྱང་བསྐུམ་ཡེ་ཤེས་གར་གྱིས་པང་དུ་འཁྱུད༔ འབར་བའི་ཟེར་ལྡན་མེ་དཔུང་ཀློང་དུ་གསལ༔ ཧཱུྃ་ཧཱུྃ་ཧཱུྃ༔ འཇིགས་བྱེད་དྲག་པོའི་སྐུ་ཡི་ཆར༔ སྤྱི་བོར་སྣང་མཐའ་རིགས་ཀྱི་བདག༔ སྟེང་དུ་སྤྲུལ་པའི་བྱ་ཁྱུང་རྔམ༔
དཔྲལ་བར་འཇམ་དཔལ་གཤིན་རྗེ་འཇིགས༔ མགྲིན་པར་དབང་ཆེན་རྟ་མགྲིན་གཤེ༔ ཐུགས་ཀར་ཕྱག་ན་རྡོ་རྗེ་གཏུམ༔ ལྟེ་བར་རྡོ་རྗེ་གཞོན་ནུ་འབར༔ གསང་བར་ཡཀྴ་ཁྲོ་བོ་བརྗིད༔ ཕྱག་གཡས་བཛྲ་ཀཱི་ལ་ཡ༔ ཕྱག་གཡོན་རཏྣ་ཀཱི་ལ་ཡ༔ ཞབས་གཡས་པདྨ་ཀཱི་ལ་ཡ༔ ཞབས་གཡོན་ཀརྨ་ཀཱི་ལ་ཡ༔ གསང་བ་ཡུམ་གྱི་གནས་ལྔ་རུ༔
བདེ་ཆེན་མཁའ་འགྲོ་སྡེ་བཞིས་གར༔ གཞོན་ནུ་རྒྱན་རྫོགས་ཆ་ལུགས་འཆང་༔ དྲག་པོ་ཡབ་ཡུམ་ཕྱོགས་བཞི་རུ༔ འཇིགས་བྱེད་གིང་ཆེན་ཡབ་ཡུམ་བཞི༔ སྒྲོལ་གིང་གཏུམ་གིང་ཁྲོ་གིང་དང་༔ ལས་གིང་བཅས་པ་ཡབ་ཡུམ་བརྒྱད༔ མཚམས་སུ་སྤྲུལ་པ་ཡང་སྤྲུལ་བཅས༔ གཞན་ཡང་སྒོ་སྐྱོང་ལ་སོགས་པ༔ དབང་དྲག་རྡོ་རྗེ་སྲིན་པོ་ཡི༔ སྐུ་གསུང་ཐུགས་ཀྱི་གཟི་བརྗིད་རྣམས༔
སྟོབས་བཅུ་འགྱེད་ཕྱིར་སྤྲུལ་པའི་ལྷ༔ སྲིད་གསུམ་མངོན་སྤྱོད་ལས་ཀྱིས་སྡུད༔ སྟོང་གསུམ་སྡེ་བརྒྱད་དམ་ལ་བཏགས༔ གླིང་ཁམས་ཀུན་ལ་འགྲན་ཟླ་བྲལ༔ སྐུ་ལས་ཁྲོ་ཆུང་ཚྭ་ཚྭ་འཕྲོ༔ མེ་རིའི་འབར་མཆེད་ཝ་ལ་ལ༔ འབྱུང་པོ་མི་དང་མི་མིན་སོགས༔ བགེགས་དང་དམ་སྲི་མ་ལུས་ཀུན༔ དྲག་པོའི་སྟོབས་ཀྱིས་ཚར་བཅད་གྱུར༔ རང་བཞིན་ཧཱུྃ་སྒྲ་འབྲུག་ལྟར་སྒྲོགས༔
ཧཱུྃྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ་ཧཱུྃ༔
ཞེས་སྒྲ་སྒྲོགས་ཤིང་སྣང་སྲིད་ཐམས་ཅད་རེས་འགའ་ཁྲོ་བོ་ཁྲོ་མོ་རེས་འགའ་ཧཱུྃ་ཁ་དོག་ལྔ་ལྡན་སྣང་སྲིད་ཀྱི་ཁྱོན་ཐམས་ཅད་ཁེངས་པར་བསྒོམ༔ སྐབས་སུ་རང་བཞིན་འུབ་ཀྱིས་བདག་ལ་བསྡུ་བ་མི་དམིགས་གསལ་སྟོང་ཀ་དག་ངང་ལ་བསྒོམ༔ ས་མ་ཡ༔ བསྲུང་བཟློག་སོགས་ཀྱང་གང་འདོད་སྦྱར༔ དགུ་པ་ཐུན་མཚམས་སུ་གཏོར་འབུལ་ནི། སྔོན་ལས་འཕྲལ་རྐྱེན་གྱིས་སྒྲུབ་པའི་བར་གཅོད་དགྲ་བགེགས་ཐམས་ཅད་སྙིང་པོའི་གཟི་བྱིན་གྱིས་སྲིད་པ་མཐའ་ནས་སྡུད་ཅིང་དམོད་པའི་བདེན་པས་བསྒྲལ་བའི་ཤ་ཁྲག་རྣམས་སྐྱེ་མེད་ཆོས་དབྱིངས་སུ་བཏབ་པར་མོས་ལ།
ཧཱུྃ༔ མི་མངོན་དག་པ་ལྷུན་གྲུབ་དབྱིངས་ཀློང་ནས༔ ཐོད་ཕྲེང་དྲག་པོའི་ལྷ་ཚོགས་ཐུགས་དམ་བསྐུལ༔ དུག་ལྔ་བསྒྲལ་བའི་ཤ་ཁྲག་མཆོད་པ་འབུལ༔ ཕྱི་ནང་རྟེན་འབྲེལ་དམ་ཚིག་ཉམས་ཆག་བཤགས༔ དཀྱིལ་འཁོར་སྒྲུབ་པའི་བར་ཆད་ཞི་བ་དང༔ ཕྲིན་ལས་སྣ་ཚོགས་ལྷུན་གྱིས་འགྲུབ་གྱུར་ཅིག༔ ཨོཾ་སརྦ་པཉྩ་ཨ་མྲྀ་ཏ་རཀྟ་བ་ལིཾ་ཏ་མཱཾ་ས་ཙིཏྟ་གོ་རོ་ཙ་ན་བྷ་སུ་ཏ་ཁ་ཁ་ཁཱ་ཧི༔ ཞེས་དབྱངས་གསལ་ཡིག་བརྒྱ་བཟླའོ། མཆོད་བསྟོད་ནི།
ཧཱུྃ༔ ཕྱི་མཆོད་གར་དང་སྤྱན་གཟིགས་ཚོགས༔ ནང་མཆོད་སྨན་གཏོར་རཀྟ་དང༔ གསང་མཆོད་སྦྱོར་སྒྲོལ་དབང་པོ་ལྔ༔ ཁྲག་འཐུང་དཀྱིལ་འཁོར་ལྷ་ལ་འབུལ༔ སྐུ་གསུང་ཐུགས་ཡོན་ཕྲིན་ལས་བསྟོད༔ མཆོག་དང་ཐུན་མོང་དངོས་གྲུབ་སྩོལ༔ ཨོཾ་བཛྲ་པུཥྤེ་ སོགས? མ་ཧཱ་པཉྩ་རཀྟ་བྷ་ལིངྟ་ལ་ཁཱ་ཧི༔ གསུམ་པ་རྗེས་ཀྱི་རིམ་པ་ལ་ཉེར་གཅིག་ལས། དང་པོ་ཚོགས་རྫས་བྱིན་བརླབ་ནི།
བསང་ཆུས་བྲན་ལ། ཧཱུྃ༔ གདོད་ནས་ཆོས་དབྱིངས་ངོ་བོ་ཉིད༔ རང་བྱུང་སྙིང་པོའི་འོད་ཟེར་གྱིས༔ རྒྱུ་འབྱུང་ཡི་གེ་སྦྱོང་བྱེད་འཕྲོས༔ གཙང་བཙོག་བཟང་ངན་ཀ་ནས་དག༔ ཨོཾ་དྷརྨ་རྃ་ཡྃ་ཁྃ་ཤུདྡྷེ་ཧོཿ བདུད་རྩིས་བྲན་ཞིང༌། ཧཱུྃ༔ བདག་ཉིད་ཁྲོ་བོའི་ཐུགས་ཀ་ནས༔
བྱིན་རློབ་ཡི་གེ་འབྲུ་གསུམ་འཕྲོས༔ ཨོཾ་ཨཱཿཧཱུྃ་གིས་སྦྱངས་སྤེལ་བསྒྱུར༔ ཚོགས་རྫས་ནམ་མཁའ་མཛོད་དུ་གྱུར༔ ཨོཾ་ག་ཎ་ཙཀྲ་པཱུ་ཛ་བི་ཤྭ་མུ་ཁེ་བྷྱ༔ གཉིས་པ་ཚོགས་ཞིང་སྤྱན་འདྲེན་པ་ནི། ཧཱུྃ༔ འོག་མིན་ཆོས་དབྱིངས་ཕོ་བྲང་ནས༔ རྗེ་བཙུན་ཐོད་ཕྲེང་ཡབ་ཡུམ་ལ༔ དཔའ་བོ་མཁའ་འགྲོའི་ཚོགས་ཀྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔
དབང་དྲག་རོལ་པའི་དུར་ཁྲོད་ནས༔ དྲག་པོ་ཁྲག་འཐུང་ཡབ་ཡུམ་ལ༔ གིང་དང་ཁྲོ་མོ་ཤ་ཟས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ བཀའ་དང་དམ་ཚིག་ཕོ་བྲང་ནས༔ གཏེར་སྲུང་དམ་ཅན་རྒྱ་མཚོ་ལ༔ སྤྲུལ་པ་ཡང་སྤྲུལ་ཚོགས་ཀྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ ཧཱུྃ༔ ཞི་བའི་ལྷ་ཚོགས་ཐིབས་སེ་ཐིབ༔
ཁྲོ་བོའི་ལྷ་ཚོགས་ཡ་ལ་ལ༔ ཆོས་སྐྱོང་ལས་བྱེད་ཁྱུགས་སེ་ཁྱུག༔ དུར་ཁྲོད་ཕོ་བྲང་ཚོགས་ཁང་ལ༔ གཤེགས་ཤིང་བྱིན་གྱིས་བརླབ་ཏུ་གསོལ༔ དཀྱིལ་འཁོར་རྫས་ལ་བྱིན་ཆེན་ཕོབ༔ མོས་པའི་སྐལ་ལྡན་སྨིན་པར་མཛོད༔ ཨོཾ་བཛྲ་ས་མཱ་ཡ་ཛ་ཛཿ གསུམ་པ་ཕུད་དང་པོ་མཆོད་པ་ནི། ཧཱུྃ༔ ཆེ་མཆོག་དཀྱིལ་འཁོར་ལྷ་ཚོགས་ལ༔
འདོད་ཡོན་ཞལ་ཟས་ཚོགས་ཀྱིས་མཆོད༔ སྐྱེ་མེད་ཆོས་དབྱིངས་ངང་དུ་བཞེས༔ དེང་འདིར་མཆོག་ཐུན་དངོས་གྲུབ་སྩོལ༔ ཨོཾ་ག་ཎ་ཙཀྲ་པཱུ་ཛ་ལ་ཁ་ཁ་ཁཱ་ཧི༔ བཞི་པ་ཕུད་བར་པས་བསྐང་བ་ནི། ཧཱུྃ༔ ཕྱི་ནང་སྤྱན་གཟིགས་མཆོད་སྤྲིན་འདིས༔ བླ་མ་ཐོད་ཕྲེང་ཡབ་ཡུམ་དང༔ དྲག་པོའི་ལྷ་ཚོགས་ཐུགས་དམ་བསྐང༔ བསྐངས་གྱུར་དབང་དང་དངོས་གྲུབ་སྩོལ༔
ལྔ་པ་ཕུད་ཕྱི་མས་བཤགས་པ་ནི། ཧཱུྃ༔ མ་རིག་རྨོངས་པའི་འཁྲུལ་གཟུགས་བདག༔ གྲངས་མེད་བསགས་པའི་སྡིག་སྒྲིབ་ཚོགས༔ ཞལ་ཟས་ཚོགས་ཀྱི་མཆོད་པས་བཤགས༔ ཨོཾ་བཛྲ་ས་ཏྭ་ཧཱུྃ༔ སྤྲོ་ན་སྐོང་བཤགས་རྒྱས་པ་གུད་ནས་འབྱུང་བ་ལྟར་བྱའོ། དྲུག་པ་ཕུད་ཐ་མ་བསྒྲལ་བ་ནི། ཧཱུྃ༔ མཆོག་གསུམ་རྩ་གསུམ་བདེན་པའི་མཐུས༔
གནོད་བྱེད་འབྱུང་པོ་ལོག་ལྟའི་རིགས༔ མྱུར་དུ་ཐ་མའི་ལིང་གར་ཁུག༔ ཕོ་ཉས་བཟུང་ཞིང་བྱད་དུ་ཆུགས༔ ཨོཾ་བཛྲ་ཨཾ་ཀུ་ཤ་ཡ་རུ་ཏྲ་མཱ་ར་ཡ༔ ཛ་ཛ་ནན༔ ཕུར་བུ་ཐོགས་ལ། ཧཱུྃ༔ ཁྲག་འཐུང་ཐུགས་ལས་སྤྲུལ་པའི་སྲས༔ ལས་མཛད་བཛྲ་ཀཱི་ལ་ཡ༔ ནམ་མཁའི་མཐོངས་ནས་ཐོག་ལྟར་བབས༔
རུ་ཏྲའི་སྙིང་ལ་ཀཱི་ལ་ཡ༔ ཨོཾ་བཛྲ་ཀཱི་ལི་ཀཱི་ལ་ཡ༔ སརྦ་བིགྷྣཱན་བཾ་ཧཱུྃ་ཕཊ྄ཿ རུ་ཏྲ་ཏྲག་རཀྴ་མཱ་ར་ཡ་རྦད་རྦད༔ བདུན་པ་བསྟབ་པ་ནི། ཧཱུྃ༔ ཁྲག་འཐུང་ལྷ་ཚོགས་ཞལ་ཕྱེས་ནས༔ དམ་ཉམས་རུ་ཏྲ་བསྒྲལ་བ་ཡི༔ དུག་ལྔ་ཤ་ཁྲག་མཆོད་པ་འབུལ༔ སྐྱེ་མེད་ངང་དུ་དགྱེས་པར་རོལ༔
ལྷག་མེད་ཡེ་ཤེས་དབྱིངས་སུ་ཧོཿ བརྒྱད་པ་ཚོགས་ལ་རོལ་པ་ནི། ཧོཿ གཟིགས་ཤིག་མཛེས་ལྡན་དམ་པའི་ཆོས༔ འདི་ལ་ཐེ་ཚོམ་བྱ་མི་རུང་༔ བྲམ་ཟེ་གདོལ་པ་ཁྱི་ཕག་རྗེ༔ རང་བཞིན་གཅིག་ཏུ་དགོངས་ཏེ་རོལ༔ ཧོཿ རིན་ཐང་མེད་ལས་ལེགས་འོང་ཆོས༔ འདོད་ཆགས་དྲི་མ་རྣམ་དག་པར༔
གཟུང་དང་འཛིན་པ་ཀུན་སྤངས་པའི༔ དེ་བཞིན་ཉིད་ལ་བདག་ཀྱང་འཚལ༔ ཨ་ལ་ལ་ཧོཿ ཞེས་འབུལ་ལེན་བྱས་ལ་ཚིམ་པར་རོལ། དགུ་པ་ལྷག་མ་བསྔོ་བ་ནི། ཧཱུྃ༔ དཔལ་གྱི་མ་མོ་བྱེ་བ་འབུམ༔ གནས་ཉུལ་དུར་ཁྲོད་ཚོགས་ཁང་འགྲིམ༔ གསང་སྔགས་མཆོག་གི་མེལ་ཚེ་མ༔ ལྷག་མ་བཞེས་ལ་ཕྲིན་ལས་མཛོད༔
ཨོཾ་བྷཀྵ་ལི་སི་ཏ་མ་ཧཱ་བྷ་ལིཾ་ཏ་ཁཱ་ཧི༔ བཅུ་པ་ཐུགས་དམ་བསྐུལ་བ་ནི། ཧཱུྃ༔ དཔལ་ཆེན་ཁྲོ་རྒྱལ་ལྷ་ཚོགས་རྣམས༔ མི་མངོན་ཆོས་དབྱིངས་ཀློང་ནས་བཞེངས༔ དྲག་པོའི་ཕྲིན་ལས་དུས་ལ་བབ༔ རིག་འཛིན་བདག་གི་རྒྱབ་རྟེན་མཛོད༔ དམ་ལས་འགལ་བའི་དགྲ་བགེགས་ལ༔ བཀའ་ཡི་ཆད་པ་དྲག་པོ་ཕོབ༔ དམག་འཁྲུག་ཞི་བའི་དུས་ལ་བབ༔
མཚོན་བསྐལ་ཉམས་པའི་དུས་ལ་བབ༔ ནད་ཡམས་བཟློག་པའི་དུས་ལ་བབ༔ རྒྱལ་བསེན་འདུལ་བའི་དུས་ལ་བབ༔ ཀླུ་སྲིན་འཇོམས་པའི་དུས་ལ་བབ༔ འདྲེ་རྒོད་བསྒྲལ་བའི་དུས་ལ་བབ༔ བསྟན་ལ་སྡང་ཞིང་བདག་ལ་འཚེ༔ ཐད་ནས་ལངས་པའི་དགྲ་བགེགས་འདི༔ མྱུར་དུ་བསྒྲལ་བའི་ཕྲིན་ལས་མཛོད༔ ཨོཾ་ཧེ་རུ་ཀ་ཧཱུྃ་ཧཱུྃ་བྷྱོ་བྷྱོཿ འབྱུང་པོ་གནོད་བྱེད་ཐམས་ཅད་ཟློག་ཟློག༔
བཅུ་གཅིག་པ་ཆད་མདོ་བསྒྲག་པ་ནི། ཧཱུྃ༔ སྔོན་ཚེ་མེ་རི་འབར་བ་རུ༔ བླ་མ་ཐོད་ཕྲེང་དྲག་པོ་དང་༔ མཁའ་འགྲོ་གསང་བ་ཡེ་ཤེས་གཉིས༔ རྡོ་རྗེ་གསང་བའི་དཀྱིལ་འཁོར་ཕྱེས༔ སྟེང་འོག་ལྷ་སྲིན་ཁས་བླངས་བཞིན༔ གཏོར་མ་བཞེས་ལ་བསྟན་པ་སྲུངས༔ དེ་འོག་ཏི་སྒྲོའི་ཚོགས་ཁང་དུ༔ རིག་འཛིན་པདྨ་འབྱུང་གནས་དང་༔
མཁའ་འགྲོ་ཡེ་ཤེས་མཚོ་རྒྱལ་གཉིས༔ ཁྲག་འཐུང་དཀྱིལ་འཁོར་ཞལ་ཕྱེས་ཚེ༔ མ་སྲིང་གནས་ཉུལ་ཁས་བླངས་བཞིན༔ གཏོར་མ་བཞེས་ལ་བསྟན་པ་སྲུངས༔ ལྔ་བརྒྱ་དུས་ཀྱི་ཐ་མ་རུ༔ ཨོ་རྒྱན་གཏེར་བདག་གླིང་པ་ཡིས༔ ཏི་སྒྲོའི་ཚོགས་ཁང་ཆེན་མོ་ནས༔ གསང་རྒྱ་ཟབ་གཏེར་བཏོན་པའི་ཚེ༔ ལས་ཀྱི་མ་མོས་ཁས་བླངས་བཞིན༔ གཏོར་མ་བཞེས་ལ་བསྟན་པ་སྲུངས༔
ཡང་གསང་སྒྲུབ་པའི་དཀྱིལ་འཁོར་འདི༔ ཕྱོགས་བཅུར་སྤེལ་བའི་ཕྲིན་ལས་མཛོད༔ ཨོཾ་ཀྲོ་ཏ་ཀྲོ་ཏི་ཌཱ་ཀ་ཌཱཀྐི་མ་མོ་རུ་ལུ་བྷྱོཿ ཨོཾ་བྷ་ལིཾ་ཏ་ཁ་ཁ་ཁཱ་ཧི༔ བཅུ་གཉིས་པ་ཟོར་འཕང་བ་ནི། ཧཱུྃ༔ བདག་གིས་བསྒྲུབས་པའི་གཏོར་ཟོར་འདི༔ དེ་རིང་དམ་ཉམས་དགྲ་ལ་འཕེན༔ ལྷ་སྲིན་སྡེ་བརྒྱད་དམག་དཔུང་སྐྱེད༔ ཉམས་པའི་དགྲ་བོ་ཆམ་ལ་ཕོབ༔
གཏོར་ཟོར་དབལ་ཁ་ཤ་ར་ར༔ དྲག་སྔགས་ཚྭ་ཚྭ་སི་ལི་ལི༔ ཕོ་ཉ་སྲོག་ལེན་ཁྱུགས་སེ་ཁྱུག༔ ནམ་གྱི་ཕར་མ་ཚུར་ཕྱེད་ལ༔ དགྲ་བོའི་སྲོག་རྩ་ཆོད་ལ་ཤོག༔ ཟོར་སྣ་ལས་བྱེད་ཤན་པས་དྲོངས༔ དགྲ་བོའི་སྙིང་ལ་མཱ་ར་ཡ༔ ཨོཾ་ཡ་མ་དུ་ན་དུ་བྷྱོཿ ཐུན་ཙ་ཐུན་ཙ་བྷྱོཿ རྦད་དུ་ཤག་དུ་བྷྱོཿ
ཏྲིག་ཐུམ་གཟེར་ཐུམ་བྷྱོཿ མཱ་ར་ཡ་བྷྱོཿ བཅུ་གསུམ་པ་བརྟན་མ་སྐྱོང་བ་ནི། ཧཱུྃ༔ བོད་ཁམས་སྐྱོང་བ་བརྟན་མའི་ཚོགས༔ ལྷབ་ལྷུབ་རྒྱན་ལྡན་སིལ་སྙན་སྒྲ༔ བརྡ་གར་གླུ་དབྱངས་ཁྱུགས་སེ་ཁྱུག༔ མཆོད་གཏོར་བཞེས་ལ་ཕྲིན་ལས་མཛོད༔ ཨོཾ་མ་མ་ཏིང་ཏིང་ཤག་ཤག་ལེ་ལེ་མ་ཧཱ་བྷ་ལིངྟ་ཁཱ་ཧི༔ བཅུ་བཞི་པ་རྟ་བྲོ་བརྡུང་བ་ནི།
ཧཱུྃ་ཧཱུྃ་ཧཱུྃ༔ སྟོང་གསུམ་ཆེམ་ཆེམ་ཁྲོ་བོའི་བྲོ༔ མནན་ནོ་མ་སྲིང་མཁའ་འགྲོའི་བྲོ༔ ནམ་ཡང་མ་ལྡང་ལས་ཀྱི་བྲོ༔ སྒབ་འདྲེ་དམ་སྲི་འདུལ་ཞིང་བཤིག༔ ཨོཾ་ནན༔ ཨཱ་ནན༔ ཧཱུྃ་ནན༔ མཱ་ར་ཡ་ནན༔ བཅོ་ལྔ་དངོས་གྲུབ་བླང་བ་ནི།
ཧཱུྃ༔ ཡང་གསང་དཀྱིལ་འཁོར་ལྷ་ཡི་ཚོགས༔ སྐྱེ་མེད་དབྱིངས་ནས་སྐུར་བཞེངས་ལ༔ འགགས་མེད་རང་བྱུང་སྙིང་པོས་བསྐུལ༔ རྟེན་འབྲེལ་སྔགས་བཟླས་མཐའ་རུ་ཕྱིན༔ ལུས་ཀུན་བདེ་བས་ལྟེམ་གྱིས་གང་༔ དེང་སང་སྐྱ་རེངས་དང་པོ་ཤར༔ རྡོ་རྗེ་སྲིན་པོ་ནམ་ལངས་ཉེ༔ དངོས་གྲུབ་འབྱུང་བའི་དུས་ལ་བབ༔ ཟབ་དབྱིངས་བླ་མེད་གསང་བའི་མཆོག༔
རྩ་གསུམ་འདུས་པའི་ལྷ་ཚོགས་ཀྱིས༔ དེང་འདིར་སྒྲུབ་པའི་སྐལ་ལྡན་ལ༔ མི་འགྱུར་སྐུ་ཡི་དབང་བཞི་སྩོལ༔ འགགས་མེད་གསུང་གི་དབང་བཞི་སྩོལ༔ སྤྲོས་བྲལ་ཐུགས་ཀྱི་དབང་བཞི་སྩོལ༔ ཕྲིན་ལས་བཞི་ལྡན་དབང་བཞི་སྩོལ༔ འཆི་མེད་ཚེ་དང་མི་ཟད་ནོར༔ སྙན་གྲགས་མངའ་ཐང་ཆོས་སྲིད་གོས༔ ཕུན་ཚོགས་འདོད་རྒུ་དེང་འདིར་སྩོལ༔ ཨོཾ་དྷརྨ་ཀཱ་ཡ༔
སཾ་བྷོ་ཀཱ་ཡ༔ ནིརྨཱ་ཀཱ་ཡ༔ སྭ་བྷ་ཀཱ་ཡ༔ ཀཱ་ཡ་ཝཱཀྐ་ཙིཏྟ་ཨ་བྷི་ཥིཉྩ་ཧཱུྃ༔ བཅུ་དྲུག་པ་གཏང་རག་གི་མཆོད་བསྟོད་ནི། ཧཱུྃ༔ ཕྱི་མཆོད་གར་དང་སྤྱན་གཟིགས་ཚོགས༔ ནང་མཆོད་སྨན་གཏོར་རཀྟ་དང༔ གསང་མཆོད་སྦྱོར་སྒྲོལ་དབང་པོ་ལྔ༔ ཁྲག་འཐུང་དཀྱིལ་འཁོར་ལྷ་ལ་འབུལ༔
སྐུ་གསུང་ཐུགས་ཡོན་ཕྲིན་ལས་བསྟོད༔ མཆོག་དང་ཐུན་མོང་དངོས་གྲུབ་སྩོལ༔ ཨོཾ་བཛྲ་པུཥྤེ་ སོགས? མ་ཧཱ་པཉྩ་རཀྟ་བྷ་ལིངྟ་ལ་ཁཱ་ཧི༔ བཅུ་བདུན་པ་བཟོད་གསོལ་ནི། ཧཱུྃ༔ དབང་དྲག་འབར་བའི་དཀྱིལ་འཁོར་ལྷ་ཚོགས་ཀྱི༔ ཕྱི་ནང་གསང་བའི་དམ་ལས་འགལ་བ་དང༔ མ་འབྱོར་ཉམས་དང་ཆད་ལྷག་འཁྲུལ་པའི་ཚོགས༔ མཐོལ་ཞིང་བཤགས་ལ་མི་སྒྲིབ་ཚངས་པར་སྩོལ༔ ཨོཾ་བཛྲ་ས་ཏྭ་ས་མ་ཡ? སོགས་ཡིག་བརྒྱ་བཟླའོ།
བརྟན་བཞུགས་སྤྱི་ལྟར་བྱ། བཅོ་བརྒྱད་པ་གཤེགས་བསྡུ་ནི། ཧཱུྃ༔ གསང་འདུས་རང་བྱུང་དཔལ་ཆེན་ཕོ་བྲང་ལྷ༔ དཀྱིལ་འཁོར་མཐའ་ནས་འཁོར་བསྡུ་ཡུམ་ལ་བསྡུ༔ ཡུམ་ཡབ་ཧཱུྃ་ཐིམ་ཧཱུྃ་ཡང་དམིགས་མེད་ཀློང་༔ ཀ་དག་རང་བྱུང་རང་ཤར་ཀློང་དུ་ཧོཿ ཨ་ཨཱཿ བཅུ་དགུ་པ་བཀྲ་ཤིས་གསོལ་བ་ནི། ཧཱུྃ༔
ཆོས་སྐུའི་བཀྲ་ཤིས་སྣང་མཐའ་འོད་མི་འགྱུར༔ ཀ་དག་ལྷུན་གྲུབ་རྟོགས་པའི་བཀྲ་ཤིས་ཤོག༔ ལོངས་སྐུའི་བཀྲ་ཤིས་འཆི་མེད་ཚེ་ཡི་ལྷ༔ གནས་ལུགས་རང་རྩལ་མངོན་པའི་བཀྲ་ཤིས་ཤོག༔ སྤྲུལ་སྐུའི་བཀྲ་ཤིས་རིག་འཛིན་པདྨ་འབྱུང༔ ཚེ་རབས་གཏན་གྱི་བླ་མར་བཀྲ་ཤིས་ཤོག༔ ཟབ་རྒྱའི་བཀྲ་ཤིས་མཁའ་འགྲོ་ལས་ཀྱི་དབང༔ གསང་རྒྱུད་གདམས་པས་རྒྱུད་སྨིན་བཀྲ་ཤིས་ཤོག༔ ཉི་ཤུ་པ་བསྔོ་བ་ནི། ཧོཿ
དམིགས་མེད་རྒྱ་ཡན་ཆོས་ཉིད་རྒྱུ་ཡི་བསྔོ༔ རང་ཤར་རང་རྩལ་མ་འགགས་ལམ་གྱི་བསྔོ༔ སྣ་ཚོགས་སྤྲོས་བྲལ་ཀ་དག་འབྲས་བུའི་བསྔོ༔ ཀུན་གཞི་སྐྱེ་མེད་འཁོར་འདས་གཅིག་ཏུ་བསྔོ༔ ཉེར་གཅིག་པ་སྨོན་ལམ་ནི། ཧོཿ བདག་བློ་ཡེ་ནས་དབྱིངས་རིག་སྒྲིབ་པ་བྲལ༔ གཉིས་འཛིན་མ་རིག་འཁྲུལ་པའི་རྨོངས་གཟུགས་རྣམས༔ དྲན་རྟོག་ཆོས་སྐུའི་རྒྱལ་ས་ཟིན་གྱུར་ནས༔ ཚེ་རབས་པད་འབྱུང་ཡབ་ཡུམ་འབྲལ་མེད་ཤོག༔
དེ་ལྟར་ཆེ་མཆོག་ཐོད་ཕྲེང་དྲག་པོའི་ཕྲིན་ལས་ཆོག་ཁྲིགས་རྡོ་རྗེའི་གད་རྒྱངས་ཞེས་པ་འདི་ནི། རང་གནས་རྣམས་ཉམས་ལེན་ལ་འཇུག་པ་བདེ་བའི་ཕྱིར། སྐྱིད་གྲོང་སྨྱོན་པས་ཡང་རྫོང་རྡོ་རྗེའི་གཏེར་ཕུག་ཏུ་བྲིས་པ་དགེ་བར་གྱུར་ཅིག ། བཀྲ་ཤིས་པར་ཤོག། །། ༄༅། མཁའ་འགྲོའི་བསྐང་བ་འདོད་རྒུ་ཡིད་འཇོམས་གཏེར་བུམ་བཞུགས་སོ། བླ་མ་དྲག་པོ་ཐོད་ཕྲེང་རྩལ་ལ་འདུད། དེ་ཡང་ལས་ཀྱི་མཁའ་འགྲོའི་བསྐང་བར་འཇུག་པ་ནི། མཐུན་རྫས་དགྱེས་མཆོད་ལེགས་པར་བཤམས་ནས། རིམ་གཉིས་གཞུང་གི་སྦྱོར་བ་ལ་འཇུག་པ་ནི། ཧཱུྃ།
ཀ་དག་སྐྱེ་མེད་ཡེ་ཤེས་ངང་ཉིད་ལས། ཁ་རུ་བརྗོད་པའི་མཚན་མ་མི་དམིགས་ཀྱང༌། ། ག་ག་གསལ་སྟོང་དབྱིངས་ཀྱི་མཁའ་འགྲོ་མ། ། ང་བདག་གཟུང་འཛིན་ཕྲ་རགས་ཞི་བའི་ཕྱིར། ། ཅ་སོགས་དབྱངས་སྙན་ཕྱི་མཆོད་གར་མོ་འབུལ། ། ཆ་ལུགས་ཡིད་གར་མཆིས་པའི་སྤྱན་གཟིགས་དང༌། ། ཇ་ཆང་ནང་མཆོད་སྨན་གཏོར་ཁོར་ཡུག་ཁེངས། ། ཉ་རྒྱས་འབུམ་ཕྲག་ཟུང་འཇུག་གསང་མཆོད་ལྟ། ། རྟ་སྔོན་ལ་སོགས་དཀོར་ཆ་སྣ་ཚོགས་ཀྱིས། ། ཐ་དད་མོས་པའི་སྣང་བ་ཚིམ་པའི་ཕྱིར། །
ད་ལ་དཀྱིལ་འཁོར་སྐྱོང་བའི་ཚུལ་བཟུང་མ། ། ན་ར་ལས་ཀྱི་མཁའ་འགྲོའི་ཐུགས་དམ་བསྐང༌། ། པ་སངས་ལྟར་དཀར་ཞི་བའི་ཆ་ལུགས་འཛིན། ། ཕ་རོལ་ཁམས་གསུམ་སྐྱེ་འགྲོ་དབང་དུ་སྡུད། ། བ་སྤུའི་གསེབ་ནས་སྤྲུལ་པ་ཉི་ཁྲི་འགྱེད། ། མ་རུངས་བདུད་རྒོལ་ཞི་བའི་མཁའ་འགྲོ་མ། ། ཙ་ར་ཀ་ཡི་སྲུང་མའི་ཐུགས་དམ་བསྐང༌། ། ཚ་གཟེར་ཉི་མ་འབུམ་གྱི་ངད་ཕྱུངས་ལ། ། ཛ་ལམ་བདུད་ཀྱི་རྒོལ་བ་ཞི་བར་མཛོད། ། ཝ་ལེ་རྣལ་འབྱོར་མ་ལ་གསོལ་བཏབ་མཐུས། །
ཞྭ་ལྟར་གཙུག་རྒྱན་རླངས་ཆེན་དཔལ་སེང་གདུང༌། ། ཟ་མ་ཙམ་ཡང་དབྱེར་མེད་རྟག་ཏུ་སྐྱོངས། ། འ་ཅག་རིག་འཛིན་གདུང་བའི་རྣལ་འབྱོར་ལ། ། ཡ་ཡོལ་མི་དམིགས་འདོད་རྒུའི་དངོས་གྲུབ་སྩོལ། ། ར་ལྟར་གྱོང་བ་འཁོར་བའི་རིགས་དྲུག་ཚོགས། ། ལ་ལ་ཙམ་ལས་མཐོ་རིས་དཀའ་ལགས་པས། ། ཤ་སྟག་ཡེ་ཤེས་མཁའ་འགྲོས་འདྲེན་པར་མཛོད། ། ས་གསུམ་སྐྱེ་དགུའི་མགོན་གྱུར་དཔལ་ལྷ་མོ། ། ཧ་ལོའི་དྲི་བསུང་ཆར་ལྟར་འགྱེད་ཚིམས་ནས། ། ཨ་ཝ་དྷཱུ་ཏིའི་འཆིང་བ་ཀུན་གྲོལ་ཤོག །
ཅེས་ཏི་སྒྲོ་ལས་ཀྱི་མཁའ་འགྲོའི་བསྐང་བ་བསྡུས་པ་ཚིགས་སུ་བཅད་དུ་སྨྲ་བ་འདི་ཉིད་རླངས་ཆེན་དཔལ་གྱི་སེངྒེའི་གདུང་རིགས་ལས་བསྐྲུན་པའི་སྔགས་འཆང་གནམ་ལྕགས་རྡོ་རྗེས་ཤིང་སྦྲུལ་ལོ་ཧོར་ཟླ་གསུམ་པའི་ཚེས་ལ་དགེ། བཀྲ་ཤིས་པར་ཤོག། །། ༈ ཁྲག་འཐུང་པདྨ་དྲག་པོའི་གཏོར་ཟློག་ཕས་རྒོལ་དཔུང་འཇོམས་ཞེས་བྱ་བ་བཞུགས་སོ། ཕྱོགས་དུས་རྒྱལ་བའི་གཏུམ་དྲག་ཤུགས། ། རིགས་སྔགས་འཁོར་ལོའི་རྣམ་རོལ་བ། ། དབང་དྲག་རྡོ་རྗེ་སྲིན་པོ་ཡི། ། གཏོར་ཟློག་ཕས་རྒོལ་དཔུང་འཇོམས་བསྟན། དེ་ལ་བསྙེན་སྒྲུབ་ཀྱི་རྟགས་ཐོན་ཞིང་ལྟ་སྒོམ་གྱི་སྲོག་དང་ལྡན་པའི་སྔགས་པས༔ རང་གཞན་གྱི་དོན་དུ་ཟློག་པའི་ཕྲིན་ལས་སྤྲོ་བ་ལ༔ སྦྱོར་བ་སྔོན་འགྲོ་བཅའ་གཞི་དང༌།
སྲུང་ཟློག་དངོས་ཀྱི་ལས་གཞུང་བསྲང༌། མཐའ་སྡུད་གཏོང་འདེབས་ཟོར་ལས་སོ། དང་པོ་ནི། སྤྱི་ལྟར་བཅའ་བའི་གནས་ཁང་ཡིད་དུ་མཆིས་པར་གོ་མཚོན་སྤྱན་གཟིགས་སྣ་ཚོགས་སོགས་བརྗིད་པར་བྲིས་པའི་དཀྱིལ་དུ་དྲག་པོའི་མཆོད་གཏོར་དང་སྨན་རཀ་ཆོས་སྲུང་སྤྱི་དང་བྱེ་བྲག་གི་གཏོར་མ་ཆད་བརྟན་ཉེར་སྤྱོད་སོགས་བཤམས་པའི་མདུན་ལྟ་བུ་ལ། སྤྱིར་ནི་སྤུ་གྲི་བདུན་བསྐོར་ལས། སྟེགས་བུ་ཆེ་ཆུང་གང་རུང་བར༔ ཁྲག་ཆེན་དུག་གི་ཆག་ཆག་གདབ༔ ཞིང་རྒྱུས་བྷ་སུའི་ཐིག་གདབ་ལ༔ མ་ཏྲཾ་སྔོ་སྐྱ་ཡན་ལག་བགྲད༔ མགོ་བོ་ལྷོ་ནུབ་རྐང་པ་ནི༔
བྱང་ཤར་བསྟན་པའི་ལྟོ་བ་རུ༔ གྲུ་གསུམ་དམར་ནག་ཟླ་གམ་ཁྲག༔ ཕྱི་རོལ་རྩིབས་སྔོན་བཅུ་དྲུག་གོ༔ འཁོར་ཡུག་དུར་ཁྲོད་རྡཽ་མེས་བསྐོར༔ ལས་དཀྱིལ་རྡུལ་མཚོན་ནམ་ཆུ་མཚོན་གྱིས་བྲིས་པ་དང༔ ཨེ་དབུས་བྲུབ་ཁུང་སུམ་བརྩེགས་ནང༔ ལིངྒ་ཤི་ལྟེབ་མཚོན་སྐུད་བཅིངས༔ ཐོད་ངན་ནང་གཞུག་བྲུབ་ཁུང་བཅུག༔ དུར་གཡམ་དུར་ལོ་ཅན་གྱིས་བཅད༔ སྟེང་དུ་ལྕགས་སམ་སེང་ཕུར་གཟུག༔
ཅེས་ལས་དཀྱིལ་གྱི་དབུས་སུ་དགྲ་བགེགས་གང་ལ་བྱ་བའི་ལིངྒ་གཞུང་བཞིན་བཅས་པ་བྲུབ་ཁུང་དུ་བཅུག་ལ་བཞག༔ མན་ཁྲི་ལ་བརྟེན་ལྕགས་སྣོད་དུ༔ གཙོ་འཁོར་གཏོར་ཟློག་ཕྱག་རྩང་དང༔ ཚེ་ཉུངས་ཤ་ཚིལ་ལིང་ཆུང་དང་༔ དར་སྣ་ལྔ་ཡི་རྒྱལ་མཚན་གཟུག༔ སྟེང་ནས་སྤྲིན་ཆེན་སྲུང་འཁོར་ཕུབ༔ བཅུ་དྲུག་རྩིབས་སྟེང་དམར་གཏོར་རེ༔ རྩང་གཞི་ཤ་ཚིལ་ཚེ་ཉུངས་བརྒྱན༔ ཞེས་དང༌། སྨད་ལས་རླུང་གི་འཁོར་ལོ་ལས།
དྲག་པོའི་ལྕགས་སྣོད་ལ་སོགས་སུ༔ མ་ཏྲཾ་ས་གཞི་ལེགས་པར་བཅག༔ དེ་དབུས་ཆོས་འབྱུང་བསྣོལ་མ་བརྩེགས༔ ཕྱི་རོལ་གནམ་ལྕགས་རྩིབས་བཅུ་དྲུག༔ དེ་སྟེང་ཁྱུང་དང་གིང་ཡབ་ཡུམ༔ མ་མོ་བཞི་བཅས་ཚང་བར་བཤམ༔ དར་ནག་གདུགས་དང་ཙ་ཀ་ལི༔ སྲུང་ཟློག་འཁོར་ལོ་དག་ཀྱང་བཙུགས༔ ཕྱག་རྩང་ཉི་ཤུ་རྩ་གཅིག་ལ༔ ཕྱི་རྩང་དྲུག་ཅུ་རྩ་བཞིའོ༔
དམར་ཆེན་ལ་སོགས་གཞུང་བཞིན་བཤམ༔ མདའ་དར་སྣ་ལྔ་བརྒྱན་ལྡན་སྤྲས༔ ཐུན་རྫས་སོགས་ནི་ཞིབ་ཏུ་བསགས༔ ཞེས་ལས་དཀྱིལ་དབུས་སུ་མཎྜལ་ཁར་ལྕགས་གཞོང་དུ་འབྲུ་ནག་ཁྲག་ཆང་གིས་སྦྲུས་པ་ཆོས་འབྱུང་བསྣོལ་མའི་ཁར་དམར་གཏོར་གྲུ་གསུམ་ཐོག་མདེལ་ལྟ་བུ་ལ། ཆོས་འབྱུང་གི་ཟུར་དང་མཚམས་རྣམས་སུ་དམར་གཏོར་དགུ་དང་མཐའ་སྐོར་དུ་མཐེབ་སྐྱུ་བཅད་ཁ་ཕྱིར་བསྟན་ལྔ། བསད་ཁྲག་གིས་བྱུགས་ལ། ཕྱག་རྩང་ཉེར་གཅིག་དང༌། ཕྱི་རྩང་དྲུག་ཅུ་རྩ་བཞི། ཚེ་ཉུངས། ཤ་ཚིལ།
གཡས་སུ་སྙིང་དང་གཡོན་དུ་སྙིང་གཅུས། རྒྱུ་རློན། མེ་རི་སོགས་དྲག་བརྒྱན་དང༌། དར་གདུགས་སྣ་ལྔ། ཙཀླི། ཟློག་འཁོར་བཅས་གཟུག ། ལས་དཀྱིལ་གྱི་རྩིབས་བཅུ་དྲུག་གི་ཁར་དམར་གཏོར་རེ་ལ་ཕྱི་རྩང་བཞི་རེ་དང༌། ཚེ་ཉུངས། ཤ་ཚིལ་ལ་སོགས་པས་བརྒྱན་ཞིང་བྷ་སུས་སྦྲེལ་ལོ། སྤུ་གྲི་བདུན་བསྐོར་ལས།
གཞན་ཡང་ཕྱེ་རྫས༔ རྒྱ་ཚིལ་དང༔ ཕག་ཚིལ༔ རྟ་བོང་༔ ཁྱི་སྤྱང་བྲུན༔ གུ་གུལ༔ མཛེ་སྐྲ༔ ཡུགས་སའི་ཞབས་ས༔ ཐུན་རྫས༔ དུག་སྣ༔
ཁྲག་སྣ་དང་༔ ཀེ་ཚེ༔ ཤང་ཚེ་ཡུངས་དཀར་ནག༔ ལྕགས་ཕྱེ༔ ཟངས་ཕྱེ༔ རྡོ་ཕྱེ་རྣམས་ཐོད་ངན་ནམ་ནི་ར་ནང་བླུགས༔ འཁོར་ཡུག་སྟག་ཤམ་ཐོད་ཕྲེང་གིས༔ སྒབ་དཀྲིས་ཁྲུ་གང་ཙམ་དུ་བྱ༔ རང་དྲི་ཁ་རླངས་རྡུལ་མ་ཤོར༔ ཞེས་པ་ལྟར་བཤམས་པའི་མདུན་དུ།
དུག་ཆང་སྦྱར་བའི་མཆོད་ཡོན་དང༌། མཁྲིས་པའི་ཞབས་བསིལ་དབང་པོའི་མེ་ཏོག ། ཚིལ་ཆེན་བྱུགས་པའི་བདུག་སྤོས། ཞུན་ཆེན་གྱི་མར་མེ། ཁྲག་མཁྲིས་སྦྱར་བའི་དྲི་ཆབ། ཤ་ཁྲག་གིས་ཞལ་ཟས་རྣམས་སྦྲེང་ཚར་དུ་བཤམ། གཞན་ཡང་དམར་གཏོར། གཡབ་དར། ཡུངས་ཐུན། རྔ་གླིང་རོལ་མོའི་བྱེ་བྲག་ཇི་ལྟར་དགོས་པའི་ཡོ་བྱད་རྣམས་ཚོགས་པར་བྱའོ།
གཉིས་པ་དངོས་གཞི་ལ་སྤྱི་དང་བྱེ་བྲག་གཉིས་ལས། དང་པོ་སྤྱི་གཞུང་བསྲང་བ་ནི། སྤུ་གྲི་བདུན་བསྐོར་ལས། ལས་ཀྱི་གཞུང་བསྲངས་བདག་མདུན་གསལ༔ ཞེས་པས་བརྒྱུད་འདེབས་ནས་བཟུང་གཞུང་བསྲངས་པས་ཏིང་འཛིན་རྣམ་གསུམ་མཇུག་ཏུ༔
ཨོཾ་སྭ་བྷཱ་ཝ་ཤུདྡྷོ་བཛྲ་ཨཱཏྨ་ཀོ྅་ཧཾ༔ སྟོང་པའི་ངང་ལས་དུར་ཁྲོད་ས་གཞིའི་དབུས༔ འབྱུང་བ་རིམ་བརྩེགས་དམར་ཆེན་རྒྱ་མཚོ་འཁྱིལ༔ ཀེང་རུས་གར་བསྒྱུར་གཅན་གཟན་སྣ་ཚོགས་ངར༔ དེ་དབུས་རབ་འཇིགས་དྲག་པོའི་ཐོད་མཁར་ནི༔
རྔམ་སྟབས་རབ་འཇིགས་མེ་རླུང་འཚུབ་མ་འཁྱིལ༔ རཀྟ་ཁྲག་གི་རྒྱ་མཚོ་ཀྱི་ལི་ལི༔ རུ་ཏྲའི་སྙིང་ཁར་ཆོས་འབྱུང་འཁོར་ལོའི་དབུས༔ སྲིད་པ་ལས་ཀྱི་དྲག་རྫས་འདུས་པ་ཡི༔ དམར་ནག་གཏོར་མ་དབལ་ལྡན་རི་རབ་ཙམ༔ དྲག་པོའི་རྩང་དང་ཤ་ཁྲག་ལིངྒས་བརྒྱན༔ རྣོ་དབལ་ཐོག་དང་མྱུར་མགྱོགས་རླུང་གིས་ཤུགས༔ ཕྱི་ནི་གཏོར་མ་ནང་ནི་ཁྲོ་བོའི་མཁར༔ རུ་ཏྲའི་སྙིང་ལས་གྲུབ་པའི་ཕོ་བྲང་དུ༔ དེ་དབུས་ཏི་ར་བཾ་ཆེན་བསྣོལ་བ་ཡི༔
ཚ་གྲང་ཉི་ཟླ་འཁྲུགས་པའི་གདན་དུ་གསལ༔ ཨོཾ་བཛྲ་ཙནྡྲ་སཱུརྻ་ཏི་ར་བཾ་ཏིཥྛ་ས་མ་ཡ་ལྷན༔ ཞེས་བཟློག་གཏོར་བྱིན་གྱིས་བརླབ། དེའི་མཇུག་སེ་གོལ་གཅིག་གིས་བདག་མདུན་སོ་སོར་མེ་རི་འདབ་འབྱར་གྱི་ཚུལ་དུ་མ་ཡིན་པ། ཡེ་ཤེས་རྩལ་འབར་གྱི་ཚུལ་དུ་བསྐྱེད་པའི་སྤྱན་འདྲེན་མཆོད་བསྟོད་སོགས་ཆོ་ག་གཅིག་གིས་བགྱིས་པའམ། ཡང་ན་གཞུང་ལྟར་བདག་བསྐྱེད་བསྙེན་པའི་བར་གྲུབ་ནས་མདུན་བསྐྱེད་གོང་གི་བཟློག་གཏོར་བྱིན་བརླབས། ཨོཾ་སྭ་བྷཱ་ཝ་ཤུདྡྷ་བཛྲ་ཨཱཏྨ་ཀོ྅་ཧཾ༔ སྟོང་པའི་ངང་ལས་དུར་ཁྲོད་ས་གཞིའི་དབུས༔ འབྱུང་བ་རིམ་བརྩེགས་དམར་ཆེན་རྒྱ་མཚོ་འཁྱིལ༔ ཀེང་རུས་གར་བསྒྱུར་གཅན་གཟན་སྣ་ཚོགས་ངར༔
དེ་དབུས་རབ་འཇིགས་དྲག་པོའི་ཐོད་མཁར་ནི༔ རྔམ་སྟབས་ནག་འཇིགས་མེ་རླུང་འཚུབ་མ་འཁྱིལ༔ རཀྟ་ཁྲག་གི་རྒྱ་མཚོ་ཀྱི་ལི་ལི༔ རུ་ཏྲའི་སྙིང་ཁར་ཆོས་འབྱུང་འཁོར་ལོའི་དབུས༔ སྲིད་པ་ལས་ཀྱི་དྲག་རྫས་འདུས་པ་ཡི༔ དམར་ནག་གཏོར་མ་དབལ་ལྡན་རི་རབ་ཙམ༔ དྲག་པོ་རྩང་དང་ཤ་ཁྲག་ལིངྒས་བརྒྱན༔ རྣོ་དབལ་ཐོག་དང་མྱུར་མགྱོགས་རླུང་གི་ཤུག༔ ཕྱི་ནི་གཏོར་མ་ནང་ནི་ཁྲོ་བོའི་མཁར༔ རུ་ཏྲའི་སྙིང་ལས་གྲུབ་པའི་ཕོ་བྲང་གྱུར༔
དེ་དབུས་ཏི་ར་བམ་ཆེན་བསྣོལ་བ་ཡི༔ ཚ་གྲང་འཁྲུགས་པའི་ཉི་ཟླ་གདན་དུ་གསལ༔ ཨོཾ་བཛྲ་ཙནྡྲ་སཱུརྻ་ཏི་ར་བཾ་ཏིཥྛ་ས་མ་ཡ་ལྷན༔ ཧཱུྃ༔ དེ་སྟེང་རྃ་ཡྃ་ཁྃ་སྤེལ་སྟེང་༔ གནམ་ལྕགས་རྡོ་རྗེ་ཧཱུྃ་སྒྲ་ཅན༔ མེ་རི་ཚྭ་ཚྭ་སི་ལི་ལི༔ དྲན་རྫོགས་པདྨ་ཧེ་རུ་ཀ༔ ཁྲོ་རྒྱལ་དྲག་པོ་ཐོད་ཕྲེང་རྩལ༔ དམར་ནག་ཞལ་གསུམ་ཕྱག་དྲུག་པ༔
གཡས་དཀར་གཡོན་སྔོ་དབུས་དམར་འཁྲུགས༔ སོགས་ལྷ་བསྐྱེད་དང་སྤྱན་འདྲེན་མཆོད་བསྟོད་རྣམས་བྱེད། གཉིས་པ་བྱེ་བྲག་ཐུན་བཞིར་དབྱེ་བ་ལས། ཐོར་ཐུན་བསྙེན་སྒྲུབ་ལས་གསུམ་གྱི་སྔགས་དང་ཧཱུྃ་སྒྲུབ་མཐར་བདག་ཉིད་མི་ཤིགས་པའི་གོ་བགོ་བ་ནི། ཧོཿ སྐད་ཅིག་གྀས་རང་ཉིད་དཔལ་ཆེན་ཁྲོ་རྒྱལ་ཞལ་གསུམ་ཕྱག་དྲུག་ཞབས་བཞི་གྱད་ཀྱིས་དོར་སྟབས་སུ་བྱ་ཁྱུང་བརྫིས་པ༔ ཡུམ་དབྱིངས་ཕྱུག་གཏུམ་མོར་འཁྱུད་ཅྀང་བསྐལ་པའི་མེ་དཔུང་འབར་བའི་ཀློང་དུ་གསལ་བའོ༔ ཕྱི་རོལ་རྡོ་རྗེ་དང་རལ་གྲི་མེ་དཔུང་འབར་བའི་གུར་ཆེན་པོ༔ བསྐལ་པའི་རླུང་བགྲོད་དུ་མེད་པ་བར་སྣང་ཐམས་ཅད་ལྕགས་སྡིག་དང་བྱ་ཁྱུང་སྦྲུལ་ནག་དུག་གི་ཕག་རྒོད་རྣམས་ཀྱིས་གཏམས་པས༔ ནང་དུ་ཁྲོ་བོ་རྡོ་རྗེ་དྲག་པོ་དཀར་གསལ་རྡོ་རྗེ་དང་གྲི་ཐོད་འཛིན་པ་དཔག་ཏུ་མེད་པས་སྲུང་བའི་སྔགས་སྒྲ་སྒྲོགས་ཤིང་ཆེ་བའི་རང་བཞིན་ཅན་དུ་གྱུར༔
ཨོཾ་བཛྲ་རཀྵ་རཀྵ༔ བདག་ཉིད་ཀྱི་ཐུགས་ཀར་ཧཱུྃ་དམར་ནག་འབར་བའི་རང་བཞིན་ཅན༔ ཐིག་ལེའི་ནང་དུ་བླ་མ་སྣང་བ་མཐའ་ཡས༔ ཟླ་ཚེས་ལ་ཐོད་ཕྲེང་ཡབ་ཡུམ༔ མགོ་སྐེད་ལ་བདག་སྲོག་ནྲྀ་ཡིག་ལྗང་ཀུ༔ ཧ་ཁོག་ཏུ་བསྲུང་བྱ་ཕོ་ཐམས་ཅད་གཡས༔ མོ་ཐམས་ཅད་གཡོན༔ ཞབས་ཀྱུའི་ནང་དུ་ཞིང་ཁང་ནོར་རྫས་རྣམས་ཆུད་དེ་སྲུང་བའི་རང་བཞིན་ཕྱི་རོལ་སྔགས་རྣམས་རང་སྒྲ་དང་བཅས་ཏེ་འཁོར་བར་གྱུར༔ ཨོཾ་མ་ཧཱ་གུ་རུ་པདྨ་ཧེ་རུ་ཀ་ཛྙཱ་ན་གྷྲྀ་ཝ་ཀྲོ་ཏི་ཤྭ་རཱི་མ་མ་ནྲྀ་བྷྲཱུྃ་བདག་ཅག་དཔོན་སློབ་མི་ནོར་འཁོར་དང་བཅས་པ་ལ་སྲུངས་ཤིག༔ བཛྲ་རཀྵ་སྭཱ་ཧཱ༔
ཞེས་གང་མང་བཟླའོ། མཐར་ཐུན་གཏོར་འབུལ། ཡིག་བརྒྱ་དབྱངས་གསལ་རྟེན་སྙིང་སྟོང་ཚིག་རྣམས་སྤྱི་ལྟར་བྱའོ། སྔ་ཐུན་ལ་སྤུ་གྲི་བདུན་སྐོར་ལས། ལྷ་སྲུུང་མཆོད་ཅིང་ལས་ལ་བསྐུལ༔ མ་ཉེས་དཔང་གཟུག་བདེན་པ་བདར༔ དགྲ་བགེགས་འགུགས་བསྟིམ་ལྷ་དང་དབྱེ༔ བདུད་སྤྲོད་བྱད་གཞུག་དྲག་སྔགས་བཟླས༔ ཐུན་གྱིས་བྲབ་ཅིང་མནན་གཟིར་བསྟབ༔ ཞེས་པ་ལྟར།
ཆོས་སྲུང་སྤྱི་དང་བྱེ་བྲག་གི་བསྐང་གསོལ་རྣམས་རྒྱས་པར་བྱ་ཞིང་ཚོགས་མཆོད་བསྐང་བཤགས་བར་བཏང་ལ་གསེར་སྐྱེམས་གཟུ་དཔང་འགུགས་གཞུག་ལྷ་དབྱེ་བདུད་སྤྲད་རྣམས་བསྒྲལ་ལས་ལྟར་དང༌། ཞེས་པས་ཐོག་མར། མངའ་གསོལ་བྱ་བ་ནི། གསེར་སྐྱེམས་གཏོར་ཆུང་རཀྟ་སོགས་བཤམ། ཧཱུྃ༔ དཔལ་ཆེན་ཁྲག་འཐུང་པདྨ་ཧེ་རུ་ཀ༔ སྲིད་གསུམ་དབང་སྡུད་དྲེགས་པ་བྲན་དུ་བསྐོལ༔ སྣང་མཐའི་ཐུགས་ལས་སྤྲུལ་པ་ཁྲོ་བོའི་རྒྱལ༔ དེ་བཞིན་རྣལ་འབྱོར་བདག་གིས་མངའ་གསོལ་ལོ༔ ཆོས་སྐུའི་མངའ་གསོལ་སྐྱེ་མེད་ཐུགས་དང་ལྡན༔
དེ་བཞིན་རྣལ་འབྱོར་བདག་གིས་མངའ་གསོལ་ལོ༔ ལོངས་སྐུའི་མངའ་གསོལ་རྫུ་འཕྲུལ་སྣ་ཚོགས་འགྱེད༔ དེ་བཞིན་རྣལ་འབྱོར་བདག་གིས་མངའ་གསོལ་ལོ༔ སྤྲུལ་སྐུའི་མངའ་གསོལ་དམར་ནག་ཁྲོ་ཞིང་གཏུམ༔ དེ་བཞིན་རྣལ་འབྱོར་བདག་གིས་མངའ་གསོལ་ལོ༔ ལྷ་དབང་མངའ་གསོལ་དབུ་ལ་རིགས་ལྔའི་ཁྱུང་༔ དེ་བཞིན་རྣལ་འབྱོར་བདག་གིས་མངའ་གསོལ་ལོ༔ ཁྲོ་བོའི་མངའ་གསོལ་དཔལ་ཆས་བཅུ་ཡིས་བརྒྱན༔ དེ་བཞིན་རྣལ་འབྱོར་བདག་གིས་མངའ་གསོལ་ལོ༔ ཁྲོ་མོའི་མངའ་གསོལ་དུར་ཁྲོད་ཆས་བརྒྱད་རྫོགས༔
དེ་བཞིན་རྣལ་འབྱོར་བདག་གིས་མངའ་གསོལ་ལོ༔ སྲིད་གསུམ་མངའ་གསོལ་བྱ་ཁྱུང་མཐིང་ནག་ཞོན༔ དེ་བཞིན་རྣལ་འབྱོར་བདག་གིས་མངའ་གསོལ་ལོ༔ དཔའ་བོའི་མངའ་གསོལ་ཡེ་ཤེས་གིང་བཞིས་བསྐོར༔ དེ་བཞིན་རྣལ་འབྱོར་བདག་གིས་མངའ་གསོལ་ལོ༔ མཁའ་འགྲོའི་མངའ་གསོལ་ལས་ཀྱི་མ་མོ་སྡུད༔ དེ་བཞིན་རྣལ་འབྱོར་བདག་གིས་མངའ་གསོལ་ལོ༔ ཆོས་སྐྱོང་མངའ་གསོལ་མཚོན་ཆ་སྣ་ཚོགས་ཐོགས༔ དེ་བཞིན་རྣལ་འབྱོར་བདག་གིས་མངའ་གསོལ་ལོ༔ ཕོ་ཉའི་མངའ་གསོལ་ཁྱུང་དང་ཕག་སྡིག་འགྱེད༔
དེ་བཞིན་རྣལ་འབྱོར་བདག་གིས་མངའ་གསོལ་ལོ༔ བསྟན་སྲུང་མངའ་གསོལ་བསྟན་དགྲ་རྩད་ནས་གཅོད༔ དེ་བཞིན? དྲག་རྩལ་མངའ་གསོལ་ཀླུ་བདུད་ས་བདག་འདུལ༔ དེ་བཞིན་རྣལ་འབྱོར་བདག་གིས་མངའ་གསོལ་ལོ༔ མྱུར་མགྱོགས་མངའ་གསོལ་མ་མོས་དལ་ཡམས་འཇོམས༔ དེ་བཞིན་རྣལ་འབྱོར་བདག་གིས་མངའ་གསོལ་ལོ༔ མཐུ་སྟོབས་མངའ་གསོལ་རྒྱལ་བསེན་སྙིང་ཁྲག་འཐུང་༔ དེ་བཞིན་རྣལ་འབྱོར་བདག་གིས་མངའ་གསོལ་ལོ༔ ཤན་པའི་མངའ་གསོལ་དམ་ཉམས་སྲོག་དབུགས་ཕྲལ༔ དེ་བཞིན་རྣལ་འབྱོར་བདག་གིས་མངའ་གསོལ་ལོ༔
ཡུལ་ལྷའི་མངའ་གསོལ་ལོ་ཉེས་སད་སེར་ཞི༔ དེ་བཞིན་རྣལ་འབྱོར་བདག་གིས་མངའ་གསོལ་ལོ༔ དམ་ཚིག་མངའ་གསོལ་རྣལ་འབྱོར་བུ་བཞིན་སྐྱོངས༔ དེ་བཞིན་རྣལ་འབྱོར་བདག་གིས་མངའ་གསོལ་ལོ༔ ཧཱུྃ༔ བདུད་རྩི་སྨན་གྱི་མཆོད་པས་མངའ་གསོལ་ལོ༔ རཀྟ་དམར་གྱི་མཆོད་པས་མངའ་གསོལ་ལོ༔ བྷ་ལིང་གཏོར་མའི་མཆོད་པས་མངའ་གསོལ་ལོ༔ སྒྲ་སྙན་རོལ་མོའི་དབྱངས་ཀྱིས་མངའ་གསོལ་ལོ༔ མཐུན་རྫས་སྒྲུབ་རྫས་གཉན་པོས? ཕྱི་ནང་མཆོད་པ་རྒྱ་མཚོས? རིན་ཆེན་གསེར་སྐྱེམས་ཕུད་ཀྱིས? སངས་རྒྱས་བསྟན་པ་བསྲུང་བར་མངའ་གསོལ་ལོ༔
དཀོན་མཆོག་དབུ་འཕང་བསྟོད་པར? དགེ་འདུན་དགོན་སྡེ་སྐྱོང་བར? བར་ཆད་བདུད་བཞི་བསྒྲལ་བར་མངའ་གསོལ་ལོ༔ འགོ་བའི་ནད་རིམས་འཇོམས་པར? ལོ་ཉེས་སད་སེར་ཞི་བར་མངའ་གསོལ་ལོ༔ དུས་འཁྲུག་མཚོན་བསྐལ་ཞི་བར? སྒྲུབ་ལ་མཆོག་ཐུན་སྩོལ་བར་མངའ་གསོལ་ལོ༔ ཚེ་ཡི་རིག་འཛིན་འགྲུབ་པར? ལུས་དང་གྲིབ་བཞིན་འགྲོགས? གསོལ་ལོ་མཆོད་དོ་བཅོལ་བའི་ཕྲིན་ལས་མཛོད༔ ཅེས་གསེར་སྐྱེམས་བདུད་རྩི་སྨན་རཀ་གིས་གཏོར་མ་བྲན་ཞིང་ནམ་མཁར་གཏོར་རོ༔ དེ་ནས་ལིངྒ་བསྒྲལ་བ་ནི༔ བསྒྲལ་ཆས་སྣ་ཚོགས་བསགས༔ ལྕགས་སྣོད་ནང་དུ་ལིངྒ་བཞག་ལ་དང་པོ་གསེར་སྐྱེམས་ནི༔ ཧཱུྃ༔ རྒྱལ་བའི་དཀྱིལ་འཁོར་ལྷ་ཚོགས་ཐུགས་དམ་ཅན༔
མི་མངོན་དབྱིངས་ནས་ཐུགས་རྗེ་སྐུར་བཞེངས་ཤིག༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ དེ་རིང་དྲག་པོའི་ཕྲིན་ལས་དུས་ལ་བབ༔ རྫུ་འཕྲུལ་དཔའ་བའི་བརྟུལ་ཞུགས་རྩལ་ཕྱུངས་ཤིག༔ སྔོན་ཚེ་རྒྱལ་བའི་བསྟན་སྲུང་ཐུགས་དམ་ཅན༔ ཡུལ་གནས་དབེན་རི་གཉན་པོ་སྐྱོང་བ་དང༔ མཁའ་ལ་རྒྱུ་བའི་ལྷ་སྲིན་སྡེ་བརྒྱད་རྣམས༔ རིན་ཆེན་གསེར་སྐྱེམས? དེང་འདིར་རྣལ་འབྱོར་བདག་གི་རོགས་དན་སྒྲུབས༔ དམ་ཉམས་རུ་ཏྲའི་མགོན་སྐྱབས་མ་བྱེད་ཅིག༔ མཐུ་ལྡན་སྲུང་མ་ཕྲིན་ལས་དུས་ལ་བབ༔
བརྣག་པའི་དགྲ་བགེགས་བསྒྲལ་བའི་ཕྲིན་ལས་མཛོད༔ རྣལ་འབྱོར་པ་དྲག་པོའི་ཆས་སུ་ཞུགས་ཏེ། རྡོ་རྗེ་ཕུར་བུ་ཐོགས་ལ། ཧཱུྃ༔ བདག་ནི་ཁྲོ་རྒྱལ་ཁྲག་འཐུང་ཧེ་རུ་ཀཿ དམར་ནག་ཞལ་གསུམ་ཕྱག་དྲུག་མཐུ་སྟོབས་དབང་༔ རྩལ་ཆེན་བདུད་དཔུང་འཇོམས་པའི་ངོ་བོར་གསལ༔ ཐུགས་ལས་སྤྲུལ་པའི་སྲས་མཆོག་ཀཱི་ལ་ཡ༔ མཐིང་ནག་ཞལ་གསུམ་ཕྱག་དྲུག་ཕུར་བུ་བསྒྲིལ༔ བྱད་མ་འབྱུང་པོ་སྒྲོལ་བའི་རང་བཞིན་གསལ༔
ཨོཾ་བཛྲ་ཙཎྜ་པདྨ་ཧེ་རུ་ཀ་བཛྲ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ དེ་ནས་ཧོྃ་བསྐྱེད་པ་ནི། ཕཊ྄ཿ མདུན་དུ་ལས་ཀྱི་བྲུབ་ཁུང་ནག་པོ་གནམ་ལྕགས་ལས་གྲུབ་པའི་ཟུར་གསུམ་པ་ནག་ལ་འཐུག་པ་དམར་ལ་རྔམས་པ༔ ཁ་དོག་ལ་གཏིང་ཟབ་པ༔ ཟིན་ནས་ཐར་པ་མེད་པའི་ནང་དུ༔ དམ་ཉམས་པའི་དགྲ་བགེགས་སྔོ་ལ་ཧམ་པ་སྐྱ་ལ་རིད་པ་མྱ་ངན་གྱི་ཕྱག་རྒྱ་ཅན༔ བུ་ག་དགུ་ནས་ཁྲག་འཛག་པ༔ མགོན་སྐྱབས་ཀྱི་ལྷ་སྲུང་དང་བྲལ་བ་ཞིག་ཏུ་གྱུར༔ ཕཊ྄ཿ
ན་མོ་དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང༔ སངས་རྒྱས་ཀྱི? ཆོས་ཀྱི? དགེ་འདུན་གྱི? སྔགས་དང་ཕྱག་རྒྱ་ཏིང་ངེ་འཛིན་གྱི? ཁྱད་པར་དུ་ཡང་རིག་འཛིན་ཐོད་ཕྲེང་ཡབ་ཡུམ་མཁའ་འགྲོ་སྡེ་ལྔ་དང་བཅས་པའི? ཁྲག་འཐུང་ཁྲོ་རྒྱལ་ཡབ་ཡུམ་གིང་བཞི་ཤ་ཟ་ཁྱུང་གི་ལྷ་ཚོགས་རྣམས་ཀྱི་བཀའ་བདེན་པ་དང་༔ བདེན་པ་ཆེན་པོ་ལ་བརྟེན་ནས༔ སྤྱིར་སངས་རྒྱས་བསྟན་པའི་སྤྱི་དགྲ༔ རྣལ་འབྱོར་བདག་གི་སྒོས་དགྲ༔ མི་མིན་མི་རུ་བརྫུ་བ༔ ལྷ་མིན་ལྷ་རུ་བརྫུ་བ༔ མི་བདག་ལ་ལྷ་མེད་ཟེར་བ༔ ལྷ་ཁྱོད་ལ་མཐུ་མེད་ཟེར་བ༔ ཁྱད་པར་ནད་བདག་ཕོ་མོ་ནད་མཁར་དང་བཅས་པ༔
དམག་ཇག་འཁྲུག་པའི་སྣ་འདྲེན་པའི་དམ་ཉམས་དགྲ་བོ་བསམ་ངན་སྦྱོར་རྩུབ་འཆང་བའི་བྱད་མ༔ འདྲེ་རྒོད་འབྱུང་པོ་གདུག་པའི་ཚོགས་ཐམས་ཅད་རང་དབང་མེད་པར་གཟུགས་ཀྱི་ལིངྒ་འདི་ལ་ཁུག་ཅིག༔ ཨོཾ་བཛྲ་ཨངྐུ་ཤ་ཡ་ཛཿ རཏྣ་པཱ་ཤ་ཧཱུྃ༔ པདྨ་སྥོ་ཊ་བཾ༔ ཀརྨ་གྷཎྜེ་ཧོཿ དེ་ནས་ཕོ་ཉ་འགྱེད་པ་ནི། ཧཱུྃ༔ ཤར་ཕྱོགས་མ་མོ་སྡིག་གདོང་མ༔ སྐུ་ལ་མི་ལྤགས་གཡང་གཞི་གསོལ༔
ཕྱག་ན་འགུགས་པའི་ལྕགས་ཀྱུ་བསྣམས༔ སྤྲུལ་པ་ལྕགས་སྡིག་བྱེ་བ་འབུམ༔ ཤར་ཕྱོགས་དགྲ་དང་ནད་བདག་རྣམས༔ གཟུགས་ཀྱི་ལིངྒ་འདི་ལ་ཁུག༔ རྦད་པའི་མ་མོ་མཐུ་མ་ཆུང༔ ཨོཾ་མ་མོ་དུཥྚཱན་དགྲ་བོ་ཨ་ཀརྵ་ཡ་ཛ་ཛཿ ཧཱུྃ༔ ལྷོ་ཕྱོགས་མ་མོ་ཆུ་སྲིན་གདོང༔ སྐུ་ལ་མི་ལྤགས་གཡང་གཞི་གསོལ༔ ཕྱག་ན་འཆིང་བྱེད་ཞགས་པ་ཐོགས༔
སྤྲུལ་པ་དུག་སྦྲུལ་བྱེ་བ་འབུམ༔ ལྷོ་ཕྱོགས་དགྲ་དང་ནད་བདག་རྣམས༔ གཟུགས་ཀྱི་ལིངྒ་འདི་ལ་ཁུག༔ རྦད་པའི་མ་མོ་མཐུ་མ་ཆུང་༔ ཨོཾ་མ་མོ་ར་ཙ་ཡ་དགྲ་བོ་ཨ་ཀརྵ་ཡ་ཛ་ཛཿ ཧཱུྃ༔ ནུབ་ཕྱོགས་མ་མོ་ཕག་གདོང་མ༔ སྐུ་ལ་མི་ལྤགས་གཡང་གཞི་གསོལ༔ ཕྱག་ན་སྡོམ་པའི་ལྕགས་སྒྲོག་ཐོགས༔ སྤྲུལ་པ་དུག་གི་ཕག་རྒོད་འབུམ༔
ནུབ་ཕྱོགས་དགྲ་དང་ནད་བདག་རྣམས༔ གཟུགས་ཀྱི་ལིངྒ་འདི་ལ་ཁུག༔ རྦད་པའི་མ་མོ་མཐུ་མ་ཆུང༔ ཨོཾ་མ་མོ་རཀྴ་ཡ་དགྲ་བོ་ཨ་ཀརྵ་ཡ་ཛ་ཛཿ ཧཱུྃ༔ བྱང་ཕྱོགས་མ་མོ་ཁྱུང་གདོང་མ༔ སྐུ་ལ་མི་ལྤགས་གཡང་གཞི་གསོལ༔ ཕྱག་ན་མྱོས་བྱེད་དྲིལ་བུ་བསྣམས༔ སྤྲུལ་པ་མེ་ཡི་བྱ་ཁྱུང་འབུམ༔ བྱང་ཕྱོགས་དགྲ་དང་ནད་བདག་རྣམས༔
གཟུགས་ཀྱི་ལིངྒ་འདི་ལ་ཁུག༔ རྦད་པའི་མ་མོ་མཐུ་མ་ཆུང་༔ ཨོཾ་མ་མོ་མ་ཙ་བྷྱོ་དགྲ་བོ་ཨ་ཀརྵ་ཡ་ཛ་ཛཿ དེ་ནས་དགྲ་བོ་ལྷ་དང་དབྱེ་བ་ནི༔ བྱ་རོག་འུག་པའི་སྒྲོ་ཐོགས་ལ༔ ཧཱུྃ༔ ཁ་ཁཱ་མུ་ཁ་བྱ་རོག་གདོང༔ ཧུ་ལུ་མུ་ཁ་འུག་པའི་གདོང༔ ལས་ཀྱི་མ་མོ་དམར་ནག་གཉིས༔ དམ་ཉམས་དགྲ་བོ་ལྷ་དང་ཕྱེས༔
ཕ་ལྷ་མ་ལྷ་ཞང་ལྷ་ཕྱེས༔ སྐྱེས་ལྷ་ཡུལ་ལྷ་དགྲ་ལྷ་ཕྱེས༔ མགོན་སྐྱབས་བན་བོན་སྲུང་མ་ཕྱེས༔ ལྷ་དང་ཕྱེས་ལ་བདུད་དང་སྤྲོད༔ ལྷན་ཅིག་སྐྱེས་པའི་ལྷ་དང་ཕྱེས༔ མཉམ་པོར་འོང་བའི་བདུད་དང་སྤྲོད༔ འཆི་བདག་སྲོག་གཅོད་བདུད་དང་སྤྲོད༔ ལས་ངན་ཉོན་མོངས་བདུད་དང་སྤྲོད༔ ཉམས་པའི་དགྲ་བོ་བྱད་མ་འདི༔ ལྷ་དབྱེ་བདུད་སྤྲོད་དུས་ལ་བབ༔
ཤན་པ་མ་མོ་མཐུ་མ་ཆུང༔ རྡུལ་ཕྲན་བཞིན་དུ་བརླག་མཛོད་ཅིག༔ ཨོཾ་ཁ་ཁཱ་མུ་ཁ་དགྲ་བོ་ཤག་ཕྱེས༔ ཧུ་ལུ་མུ་ཁ་དགྲ་བོ་ཤག་ཕྱེས༔ རུ་ཏྲ་ཐུན་བྷྱོ༔ དགྲ་བོ་ཤག་ཕྱེས༔ མྱོག་ཐུན་བཾ་རིལ་དགྲ་བོ་ཤག་ཕྱེས༔ མཱ་ར་མ་དུན་དགྲ་བོ་ཤག་ཕྱེས༔ ཞེས་དང༌། བྱད་དུ་གཞུག་པ་ནི་མནན་གཞུང་བཞིན་བྱ།
སྤུ་གྲི་བདུན་བསྐོར་ལས། བསད་ལས་ལ། མདུན་དུ་བྲུབ་ཁུང་གི་སྟེང་དུ་གནམ་ལྕགས་ཀྱི་འཁོར་ལོ་རྣོ་ངར་ལྕི་ཞིང་འཐས་པ་གཡས་སུ་འཁོར་ཞིང་འོག་ཕྱོགས་སྲིད་པའི་གཞི་འཛིན་ཁྲོ་ཆུ་ཞུན་མའི་འཁོར་ལོ་གཡོན་དུ་འཁོར་བ༔ སྤུ་གྲི་སོ་འཐབ་དྲག་ཏུ་བསྐྱོད་པས་བྱད་མ་རྣམས་ཤ་ཁྲག་དམར་ཉིལ་ཉིལ་གཏུབ་པ་ལ༔ ལས་ཀྱི་ཕོ་ཉ་རྣམས་ཧབ་སྒྲ་དི་རི་རི་འཚུབ་ཅིང་ཟོས་པར་བསམ༔ ཡང་ཕྱི་རོལ་ཟློག་བྱེད་ཀྱི་ཁྲོ་བོས་ཟློག་སྔགས་དང་བསད་སྔགས་འབྲུག་ལྟར་སྒྲོགས་པར་གྱུར༔ ཨོཾ་བཛྲ་ཙཎྜ་པདྨ་ཧེ་རུ་ཀ་ཧཱུྃ་ཕཊ྄ཿ བྱད་མ་ནྲྀ་ཏྲི་ཏྲིག་ནན་ཨེ་ཧུར་ཐུམ་བཛྲ་རྦད་བྷྱོཿ ཨོཾ་ཏྲིག་ཁྲོཾ་བྷྱོཿ མཱ་ར་དུ་བྱད་མ་བཟློག་བཟློགཿ
ཅེས་ལས་གང་བསྒྲུབ་ཀྱི་སྔགས་ཀྱི་མཐར། མནན་གཞུང་ལྟར་ཐུན་བརྡེག་དང་ལས་ཀྱི་གཉེར་གཏད་དོ། དེ་ནས་ཕུར་བུ་ཐོགས་ལ། ཧཱུྃ༔ དཔལ་ཆེན་ཐུགས་ལས་སྤྲུལ་པའི་སྲས༔ ཁྲོ་རྒྱལ་བཛྲ་ཀཱི་ལ་ཡ༔ མགོ་བོ་རྒྱ་མདུད་འབྲུག་སྟོང་ལྡིར༔ འཆང་གཟུང་སྒྲ་གཅན་གློག་དམར་འཁྱུགས༔ ཆུ་སྲིན་ཁ་ནས་ཐོག་སེར་འབེབས༔ ཟུར་གསུམ་ཤན་པ་གྲི་ཐོགས་འབུམ༔
བྱད་མ་བདུད་འདུལ་ཀཱི་ལ་ཡ༔ བསྒྲལ་ཞིང་གཏུབ་བོ་མཱ་ར་ཡ༔ ཨོཾ་བཛྲ་ཀཱི་ལི་ཀཱི་ལ་ཡ༔ དགྲ་བོ་ཙིཏྟ་བྷནྡྷ་བྷནྡྷ་མཱ་ར་མཱ་ར་ཧ་ལ་ཧ་ལ་ཐུན་རྦད༔ དེ་ནས་རྣམ་ཤེས་སྤར་བ་ནི། འོ་ཁྱོད་ཀྱི་རྣམ་ཤེས་ཨཱཿདཀར་པོ་ཞྀག་ཏུ་གྱུར་ཏེ་ཕུར་པའི་ཁོང་སེང་ནས་ཐོན་ཏེ་སྣང་བ་མཐའ་ཡས་ཀྱི་ཐུགས་ཀར་ཐིམ་པར་མོས་ཤིག༔ ཕཊ྄ཿ ཅེས་སངས་རྒྱས་ཀྱི་ཞིང་དུ་སྤར༔ དེ་ནས་ཐུན་སྣ་ཚོགས་བརྡེག་ཅིང༌། ཧཱུྃ༔
ཡུངས་ཐུན་ཁྲོ་བོ་ཉི་ལི་ལི༔ ཁྲག་ཐུན་ནད་རླངས་ཕྱུ་རུ་རུ༔ དུག་ཐུན་རླུང་དམར་ཆི་ལི་ལི༔ རྡོ་ཐུན་རྦབ་རྒོད་ཤ་ར་ར༔ མེ་ཐུན་ཚྭ་ཚྭ་སི་ལི་ལི༔ མཚོན་ཐུན་བུ་ཡུག་ཚུབས་སེ་ཚུབ༔ ཟངས་ཐུན་ལྕགས་ཐུན་སྤུངས་སེ་སྤུང༔ ཐུན་རྫས་སྣ་ཚོགས་དགྲ་ལ་ཕོབ༔ དགྲ་བོ་ལྔ་ཕུང་རྡུལ་དུ་རློག༔ ཨོཾ་ཐུན་ད་ཡེ་རྦད་ད་ཡེ༔
ན་ལོ་ཤག༔ རྦད་རྦད༔ ཅེས་བརྡེག་དེ་ནས་རལ་གྲི་ཐོགས་ལ། ཧཱུྃ༔ མ་མོ་མཆེད་བཞི་དུས་ལ་བབ༔ དུག་ལྔ་བསྒྲལ་བའི་ཕུང་པོ་འདི༔ གཏུབ་ཅིང་ཕྱེ་མར་དཀྲུགས་པར་གྱིས༔ ཨོཾ་མ་མོ་མ་དུན་བྷྱོཿ ཁཌྒ་ཡ་དགྲ་བོའི་ཤ་ཁྲག་དཽན་སྙིང་ལྔ་ལ་རྦད་བྷྱོ་བྷྱོཿ ཆོད་ཆོད༔
གཏུབ་གཏུབ༔ མྱོག་མྱོག༔ བཾ་རིལ་རྦད༔ དེ་ནས་ལྷ་ལ་མཆོད་པ་ནི། ཧཱུྃ༔ ཁྲོ་རྒྱལ་འདུས་པའི་དཀྱིལ་འཁོར་ཞལ་ཕྱེས་ཤིག༔ དམ་ཉམས་དགྲ་བོ་བསྒྲལ་བའི་ཤ་ཁྲག་རུས༔ ཕུང་པོ་ཁམས་དང་སྐྱེ་མཆེད་ཚོགས་དྲུག་བཅས༔ རྔམ་ཡངས་ཆོས་ཉིད་འབར་བའི་ཞལ་དུ་བཞེས༔ ཨོཾ་ཨཱཿཧཱུྃ༔
དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་ལ་ཁ་ཁ་ཁཱ་ཧི༔
ཚོགས་ལ་རོལ་ཞིང་ལྷག་གཏོར་འབུལ། པདྨ་དྲག་པོའི་དཀྱིལ་འཁོར་དུ? ཚོགས་སྨོན་གྲུབ་རྗེས་བཟློག་མདོས་གསོ་ཞིང་རཀྟས་བྲན༔ སྲོད་ཐུན་ལ་ལིང་རོ་གཏོར་མར་བསྟབ་ཅིང༌། འབུལ་གཏོར་ཤ་ཚིལ་དང་ལས་གཏོར་ཚེ་ཡུངས་ཀྱིས་བརྒྱན་པ་བཤམས་ལ། ཐུགས་དམ་བསྐུལ་བ་ནི། ཧཱུྃ༔ བསྐལ་པའི་མེ་ལྟར་འབར་བའི་ཀློང་དཀྱིལ་ནས༔ འཇིགས་བྱེད་ཆེ་བཙན་པདྨ་ཧེ་རུ་ཀཿ སྣང་སྲིད་ལྷ་སྲིན་འདུས་པའི་དབུས་ནས་བཞེངས༔
དེང་འདིར་ཐུགས་དམ་བསྐུལ་ལོ་དམག་དཔུང་སྐྱེད༔ ཁྲག་འཐུང་མངོན་སྤྱོད་ལས་ལ་བསྐུལ་བའི་ཚེ༔ སྐུ་མདོག་དམར་ནག་མེ་ཟེར་ཡ་ལ་ལ༔ ཞལ་ནས་ཧཱུྃ་སྒྲ་དྲག་པོ་ཆེམས་སེ་ཆེམ༔ ཕྱག་ན་གདུག་པའི་མཚོན་ཆ་ཟིངས་སེ་ཟིང༔ སྒྲོ་གཤོག་ཚྭ་ཚྭ་སྐར་ལྟར་སི་ལི་ལི༔ དུར་ཁྲོད་ཆས་བརྒྱད་བགེགས་དཔུང་ས་ལ་བསྒྱེལ༔ དོར་སྟབས་གྱད་ཀྱི་གླིང་བཞི་ལྟོ་བར་བཅུག༔ ཡེ་ཤེས་ཁྲོ་བོ་སྤྲུལ་པའི་དམག་ཚོགས་འབུམ༔ དུག་གསུམ་ཤ་ཁྲག་གཏོར་མ་འདི་བཞེས་ལ༔
ནད་རིམས་དལ་ཡམས་བཟློག་པའི་ཕྲིན་ལས་མཛོད༔ ཧཱུྃ༔ གསང་བའི་ཡུམ་མཆོག་ཁྲོ་མོ་གཏུམ་ཆེན་ཞལ༔ མཐིང་ནག་སྐུར་སྟོན་ཆོས་ཉིད་རང་བཞིན་ཅན༔ ཁྲོ་གཏུམ་སྤྱན་རྩ་འཁྱིལ་ཞིང་བྱད་མ་སྔངས༔ རུས་པའི་རྒྱན་ལྡན་མཁའ་འགྲོའི་དམག་དཔུང་སྡུད༔ ཟངས་གྲི་འབར་བས་བསྟན་དགྲའི་མགོ་ལུས་ཕྲལ༔ ཤ་ཟ་ཁྲོ་ཆེན་དམག་ཚོགས་བྱེ་བ་འབུམ༔ དུག་གསུམ་ཤ་ཁྲག་གཏོར་མ་འདི་བཞེས་ལ༔ ནད་རིམས་དལ་ཡམས་བཟློག་པའི་ཕྲིན་ལས་མཛོད༔
༈ ཧཱུྃ༔ དམར་ནག་མེ་ཕྲེང་ཁྲོ་རྒྱལ་ཡབ་ཡུམ་གྱི༔ སྐུ་གསུང་ཐུགས་ཡོན་ཕྲིན་ལས་རབ་འབྱམས་དཔལ༔ ཐུགས་རྗེ་རྨད་བྱུང་དཀྱིལ་འཁོར་ལྷ་ཚོགས་རྣམས༔ ཐུགས་དམ་དབྱིངས་ནས་བསྐུལ་ལོ་དྲག་རྩལ་བསྐྱེད༔ འོག་མིན་དབྱིངས་རིག་ཟང་ཐལ་འོད་ལྔའི་ཀློང༔ སྣང་མཐའ་བདེ་གཤེགས་ཞི་བ་བཞི་བཅུ་གཉིས༔ རྡོ་རྗེ་དབྱིངས་ཀྱི་ལྷ་ཚོགས་ཐུགས་དམ་བསྐུལ༔ དུག་ལྔ་བསྒྲལ་བའི་མཆོད་པ་འདི་བཞེས་ལ༔ ནད་རིམས་དལ་ཡམས་བཟློག་པའི་ཕྲིན་ལས་མཛོད༔
དུང་ཁང་གནམ་ལྕགས་འཁོར་ལོའི་གཞལ་ཡས་ནས༔ འཇམ་དཔལ་གཤིན་རྗེ་ཡབ་ཡུམ་སྲས་དང་འཁོར༔ ལྔ་བཅུ་རྩ་དགུ་འཇིགས་བྱེད་སྐུ་ཡི་ལྷ༔ ཐུགས་དམ་དབྱིངས་ནས་བསྐུལ་ལོ་ལས་ལ་བཞེངས༔ དུག་གསུམ་ཤ་ཁྲག་གཏོར་མ་འདི་བཞེས་ལ༔ ནད་རིམས་དལ་ཡམས་བཟློག་པའི་ཕྲིན་ལས་མཛོད༔ ལོངས་སྤྱོད་ཟླ་གམ་དབང་གི་གཞལ་ཡས་ནས༔ དབང་ཆེན་རྟ་མགྲིན་ཡབ་ཡུམ་སྲས་དང་འཁོར༔ དགུ་བཅུ་རྩ་དྲུག་དྲག་སྔགས་གསུང་གི་ལྷ༔ ཐུགས་དམ་དབྱིངས་ནས་བསྐུལ་ལོ་ལས་ལ་བཞེངས༔
དུག་གསུམ་ཤ་ཁྲག་གཏོར་མ་འདི་བཞེས་ལ༔ ནད་རིམས་དལ་ཡམས་བཟློག་པའི་ཕྲིན་ལས་མཛོད༔ འགྱུར་མེད་ཟབ་གསལ་རྡོ་རྗེའི་གཞལ་ཡས་ནས༔ རྡོ་རྗེ་གཏུམ་པོ་ཡབ་ཡུམ་སྲས་དང་འཁོར༔ ལྔ་བཅུ་རྩ་བརྒྱད་ཡང་དག་ཐུགས་ཀྱི་ལྷ༔ ཐུགས་དམ་དབྱིངས་ནས་བསྐུལ་ལོ་ལས་ལ་བཞེངས༔ དུག་གསུམ་ཤ་ཁྲག་གཏོར་མ་འདི་བཞེས་ལ༔ ནད་རིམས་དལ་ཡམས་བཟློག་པའི་ཕྲིན་ལས་མཛོད༔ སྤྲུལ་པ་ཆོས་འབྱུང་ཡེ་ཤེས་གཞལ་ཡས་ནས༔ ཐུགས་རྗེ་ཁྲོས་མ་སྡེ་ལྔ་རིགས་དང་འཁོར༔
བདུན་བཅུ་རྩ་གཉིས་རྦོད་གཏོང་མ་མོའི་ལྷ༔ ཐུགས་དམ་དབྱིངས་ནས་བསྐུལ་ལོ་ལས་ལ་བཞེངས༔ དུག་གསུམ་ཤ་ཁྲག་གཏོར་མ་འདི་བཞེས་ལ༔ ནད་རིམས་དལ་ཡམས་བཟློག་པའི་ཕྲིན་ལས་མཛོད༔ དྲག་རྩལ་མེ་རླུང་འཁྲུགས་པའི་གཞལ་ཡས་ནས༔ ཡཀྴ་མེ་དབལ་ཆེ་བཙན་དྲེགས་པའི་འཁོར༔ སྡེ་དཔོན་སུམ་ཅུ་འཇིག་རྟེན་མཆོད་བསྟོད་ལྷ༔ ཐུགས་དམ་དབྱིངས? དུག་གསུམ་ཤ་ཁྲག་གཏོར་མ་འདི་བཞེས་ལ༔ ནད་རིམས་དལ་ཡམས་བཟློག་པའི་ཕྲིན་ལས་མཛོད༔ ལས་བཞི་ལྷུན་གྲུབ་འཁོར་ལོའི་གཞལ་ཡས་ནས༔
སྟོབས་ལྡན་དྲག་རྩལ་སྲས་མཆོག་རིགས་བཞིའི་དཔལ༔ སྔགས་བདག་བཅོ་བརྒྱད་དམོད་པ་དྲག་སྔགས་ལྷ༔ ཐུགས་དམ་དབྱིངས་ནས་བསྐུལ་ལོ་ལས་ལ་བཞེངས༔ དུག་གསུམ་ཤ་ཁྲག་གཏོར་མ་འདི་བཞེས་ལ༔ ནད་རིམས་དལ་ཡམས་བཟློག་པའི་ཕྲིན་ལས་མཛོད༔ ༈ ཧཱུྃ༔ ཡེ་ཤེས་ལས་ཀྱི་དམག་ཚོགས་ཁྲག་འཐུང་པ༔ གིང་ཆེན་ཡབ་ཡུམ་མཚོན་ཆར་སི་ལི་ལི༔ བྱ་ཁྱུང་དམག་ཚོགས་གཤོག་སྒྲ་འུ་རུ་རུ༔ མ་མོའི་དམག་ཚོགས་བྷྱོ་སྒྲ་ཏི་རི་རི༔
ལྕགས་སྡིག་ཚོགས་ནི་འདུར་ལྡང་ཆེམས་སེ་ཆེམ༔ དུག་གི་ཕག་རྒོད་མཆེ་བ་ཐམས་སེ་ཐམ༔ དུག་སྦྲུལ་ནག་པོ་འཁྱུག་འགྲེང་ཁྱུགས་སེ་ཁྱུག༔ ལས་ཀྱི་ཤན་པ་གྲི་གུག་ཟིངས་སེ་ཟིང༔ དམག་དཔུང་སྐྱེད་ཅིག་སྲུང་མ་དམ་ཚིག་ཅན༔ དུག་གསུམ་ཤ་ཁྲག་གཏོར་མ་འདི་བཞེས་ལ༔ ནད་རིམས་དལ་ཡམས་བཟློག་པའི་ཕྲིན་ལས་མཛོད༔ བཀའ་དང་དམ་ཚིག་གཉན་གྱི་གཞལ་ཡས་ནས༔ དབྱིངས་ཀྱི་བཀའ་སྲུང་བསྭེ་ཡི་ལྷ་མོ་བཞི༔ ལས་ཀྱི་མ་མོ་དགེ་བསྙེན་སྡེ་བཞི་བཅས༔
དམ་ཚིག་བཞིན་དུ་མ་གཡེལ་ས་མ་ཡ༔ དུག་གསུམ་ཤ་ཁྲག་གཏོར་མ་འདི་བཞེས་ལ༔ ནད་རིམས་དལ་ཡམས་བཟློག་པའི་ཕྲིན་ལས་མཛོད༔ ཧཱུྃ༔ བསྐུལ་ལོ་ཐུགས་དམ་དབྱིངས་ནས་བསྐུལ༔ དམག་དཔུང་སྐྱེད་ལ་རུ་མཚོན་ཕྱོར༔ ཟློག་སྔགས་མཚོན་ཆའི་འཁོར་ལོ་སྐོར༔ དྲག་སྔགས་རྡོ་རྗེའི་སེར་ཆེན་ཕོབ༔ ནད་དལ་ཆོད་ལ་ནད་མཁར་ཤིགས༔ འབྱུང་པོ་དམ་སྲི་རྨང་ནས་ཕྱུངས༔
རིག་འཛིན་སྲུང་མ་ཐུགས་དམ་ཅན༔ དྲག་པོའི་ཕྲིན་ལས་འགྲུབ་པར་མཛོད༔ ཅེས་གཏོར་མ་འབུལ་ཞྀང་ཡེ་ཤེས་ཁྲོ་བོའི་དམག་ཚོགས་གོ་མཚོན་ཐོགས་པ་གྲངས་མེད་འཕྲོས་པས་འབྱུང་པོ་ནད་བདག་ཐམས་ཅད་འཇོམས་པར་བསྒོམ༔ དེ་ནས་གཏོར་མདོས་ལ་རཀྟས་བྲན་ཞིང༌། ཁྲོ་བོའི་ཚོགས་རྣམས་ཞལ་ཕྱིར་གཟིགས་ཤིང་བཟློག་པའི་ལས་མཛད་པར་བསམ། ཡང་བཟློག་མེ་ཡི་སྤུ་གྲི་དམར་པོ་ནི། ཧཱུྃ༔ རང་བྱུང་དུར་ཁྲོད་ཕོ་བྲང་ཨེ་ཡི་ཀློང༔ གྲུ་གསུམ་མེ་རི་འབར་བའི་དཀྱིལ་འཁོར་ནས༔ འཇིགས་བྱེད་པདྨ་ཁྲག་འཐུང་ལྷ་ཚོགས་རྣམས༔
མི་མངོན་དབྱིངས་ནས་ཐུགས་རྗེ་སྐུར་བཞེངས་ལ༔ ནད་རིམས་དལ་ཡམས་བཟློག་པའི་ཕྲིན་ལས་མཛོད༔ ཧཱུྃ༔ སྐུ་མདོག་དམར་པོ་འོད་ཟེར་འཕྲོས་པ་ཡིས༔ འབྱུང་བཞི་ཚེ་ཡི་བར་ཆད་བཟློག་ཏུ་གསོལ༔ གཡས་ཞལ་དཀར་པོ་དགྱེས་ལ་ཁྲོ་བ་ཡིས༔ ཡི་དམ་ལྷ་ཡི་བཀའ་ཆད་བཟློག་ཏུ་གསོལ༔ གཡོན་ཞལ་མཐིང་ནག་རབ་ཏུ་རྔམ་པ་ཡིས༔ མ་རིག་འཁྲུལ་པའི་བག་ཆགས་བཟློག? དབུས་ཞལ་དམར་པོ་གཏུམ་ལ་འཁྲུགས་པ་ཡིས༔ རྩ་རླུང་དབང་ཐང་ཉམས་པ? སྤྱན་དགུ་སྡང་མིག་ཕྱོགས་བཅུར་འཁྱིལ་བ་ཡིས༔
ཕྱོགས་སྐྱོང་བཅུ་ཡི་གནོད་པ? མཆེ་བ་དཀར་པོ་རི་ལྟར་གཙིགས་པ་ཡིས༔ ཁྲོ་བོ་བཅུ་ཡི་ཟིལ་གནོན་བཟློག་ཏུ? ཤངས་ནས་དྲག་པོའི་རླུང་དམར་གཡོ་བ་ཡིས༔ མ་གཤིན་གདུག་པའི་བསུན་མ? ཞལ་ནས་ཧཱུྃ་སྒྲ་དྲག་པོ་སྒྲོགས་པ་ཡིས༔ བན་བོན་སྔགས་པའི་བྱད་ཁ་བཟློག་ཏུ་གསོལ༔ བྱ་ཁྱུང་རིགས་ལྔས་དབུ་ལ་བརྒྱན་པ་ཡིས༔ སྟེང་ཕྱོགས་ལྷ་ཡི་བར་ཆད་བཟློག་ཏུ་གསོལ༔ དུག་སྦྲུལ་ནག་པོས་དབུ་སྐྲ་བཅིངས་པ་ཡིས༔ འོག་ཕྱོགས་ལྷ་སྲིན་མ་རུངས་བཟློག་ཏུ་གསོལ༔ ཐོད་སྐམ་འབར་བའི་ཚལ་ལྔས་བརྒྱན་པ་ཡིས༔ ལྷ་སྲིན་གདུག་པའི་དལ་ཁ་བཟློག་ཏུ་གསོལ༔
སྨ་ར་སྨིན་མ་མེ་ལྟར་འབར་བ་ཡིས༔ སྲིད་པ་ལས་ཀྱི་ཆོ་འཕྲུལ་བཟློག་ཏུ་གསོལ༔ ཕྱག་གཡས་དང་པོས་གྲི་གུག་ཕྱར་བ་ཡིས༔ ཕོ་རྒྱུད་དམོད་པའི་དྲག་སྔགས་བཟློག་ཏུ་གསོལ༔ གཡོན་གྱི་དང་པོས་ཐོད་ཁྲག་བསྣམས་པ་ཡིས༔ མོ་རྒྱུད་མ་མོའི་ཐུན་སྔགས་བཟློག་ཏུ་གསོལ༔ གཡས་ཀྱི་བར་པས་རྡོ་རྗེ་འཛིན་པ་ཡིས༔ མ་རུངས་གདུག་པའི་གཡུལ་ངོ་བཟློག་ཏུ་གསོལ༔ གཡོན་གྱི་བར་པས་ལྕགས་སྡིག་འཛིན་པ་ཡིས༔ རྒྱལ་འགོང་དམ་སྲིའི་གནོད་པ་བཟློག་ཏུ་གསོལ༔
གཡས་ཀྱི་མཐའ་མས་མེ་དཔུང་བསྣམས་པ་ཡིས༔ ལུས་ངག་བསྲེགས་མནན་བསྐྲད་པ་བཟློག་ཏུ་གསོལ༔ གཡོན་གྱི་མཐའ་མས་སྦྲུལ་ཞགས་བསྣམས་པ་ཡིས༔ ཀླུ་ཡི་གཏད་ཁྲམ་ངན་པ་བཟློག་ཏུ་གསོལ༔ གཡས་ཀྱི་རྡོ་རྗེ་སྒྲོ་གཤོག་བརྒྱངས་པ་ཡིས༔ ཡེ་ཤེས་ཁྲོ་བོའི་བཀའ་ཆད་བཟློག་ཏུ་གསོལ༔ གཡོན་གྱི་རིན་ཆེན་སྒྲོ་གཤོག་བརྒྱངས་པ་ཡིས༔ འཇིག་རྟེན་མཁའ་འགྲོས་བར་ཆད་བཟློག་ཏུ་གསོལ༔ གླང་ཀོ་ཞིང་ལྤགས་སྟག་ཤམ་བརྗིད་པ་ཡིས༔ སྲིད་པ་ལས་ཀྱི་གཡོ་འཁྲུག་བཟློག་ཏུ་གསོལ༔
ཐོད་ཕྲེང་ཁྲག་ཞག་ཚོམ་བུས་བརྒྱན་པ་ཡིས༔ འབྱུང་པོ་དམ་སྲིའི་བར་ཆད་བཟློག་ཏུ་གསོལ༔ སྟག་ཤམ་རུས་རྒྱན་དུག་སྦྲུལ་བརྒྱན་པ་ཡིས༔ ཕ་རོལ་མི་ཁ་དམོད་ཚིག་བཟློག་ཏུ་གསོལ༔ མེ་རི་དམར་ནག་ཀློང་ན་བཞུགས་པ་ཡིས༔ ངག་མནན་བསྐྲད་གཟིར་གཏད་པ་བཟློག་ཏུ་གསོལ༔ གསང་བའི་ཁྲོ་མོའི་སྐུ་ལ་འཁྲིལ་བ་ཡིས༔ ཉོན་མོངས་དུག་ལྔའི་གདོན་ཚོགས་བཟློག་ཏུ་གསོལ༔ བྱ་ཁྱུང་མཐིང་ནག་མེ་གཤོག་བརྫེས་པ་ཡིས༔ གཉན་རྒོད་ལྷོག་ཡམས་དམར་བཤལ་བཟློག་ཏུ་གསོལ༔
༈ ཧཱུྃ༔ ཆེ་མཆོག་དྲག་པོ་ཐོད་ཕྲེང་ཡབ་ཡུམ་གྱི༔ ཞིང་ཁམས་རྒྱན་རྫོགས་དབྱིངས་ཀྱི་ཡེ་ཤེས་བཅུ༔ སྣང་མཐའ་བདེ་གཤེགས་ཞི་བའི་ལྷ་ཚོགས་ཀྱིས༔ ཉོན་མོངས་དུག་ལྔའི་ནད་གདོན་བཟློག་ཏུ་གསོལ༔ འཇིགས་བྱེད་འཇམ་དཔལ་སྐུ་ཡི་ལྷ་ཚོགས་ཀྱིས༔ རྒྱ་ནད་རྒྱུ་གཟེར་དལ་ཡམས་བཟློག? དབང་ཆེན་རྔམ་དྲག་གསུང་གི་ལྷ་ཚོགས་ཀྱིས༔ བཙན་སྲི་རྟ་ནད་གཟེར་ཐབ་བཟློག་ཏུ་གསོལ༔ ཡང་དག་གཏུམ་པོ་ཐུགས་ཀྱི་ལྷ་ཚོགས་ཀྱིས༔ སྨྱོ་འབོག་སྙིང་གཟེར་རླུང་ནད་བཟློག་ཏུ་གསོལ༔
དྲག་བྱེད་ཁྲོ་མོ་རྦོད་གཏོང་མ་ཚོགས་ཀྱིས༔ མཚོན་འཁྲུག་ནད་དལ་དམར་ཡམས་བཟློག་ཏུ་གསོལ༔ སྟོབས་ལྡན་ཡཀྴ་དྲེགས་འདུལ་ལྷ་ཚོགས་ཀྱིས༔ ལྷ་སྲིན་སྤྱི་གཡོས་ཆད་པ་བཟློག་ཏུ་གསོལ༔ ཕྱག་གཡས་མེ་ལོང་བཛྲ་ཀཱི་ལ་ཡས༔ ཞེ་སྡང་ལྷ་བུའི་བདུད་ཚོགས་བཟློག་ཏུ་གསོལ༔ ཕྱག་གཡོན་མཉམ་ཉིད་རཏྣ་ཀཱི་ལ་ཡས༔ ང་རྒྱལ་ཕུང་པོའི་བདུད་ཚོགས་བཟློག་ཏུ་གསོལ༔ ཞབས་གཡས་སོར་རྟོག་པདྨ་ཀཱི་ལ་ཡས༔ འདོད་ཆགས་ཉོན་མོངས་བདུད་ཚོགས་བཟློག་ཏུ་གསོལ༔
ཞབས་གཡོན་བྱ་གྲུབ་ཀརྨ་ཀཱི་ལ་ཡས༔ ཕྲག་དོག་འཆི་བདག་བདུད་ཚོགས་བཟློག་ཏུ་གསོལ༔ ཡེ་ཤེས་ལས་ཀྱི་སྤྲུལ་པ་བྱེ་བ་འབུམ༔ སྔོན་ལས་འཕྲལ་རྐྱེན་ངན་པ་བཟློག་ཏུ་གསོལ༔ ཧཱུྃ་བྷྱོ༔ སྐུ་སྤྲུལ་གཤེད་ཆེན་བཅུ་གཉིས་ཀྱིས༔ ལུས་ཀྱི་བར་ཆད་དགྲ་བགེགས་ཟློག༔ གསུང་སྤྲུལ་ཁམས་བརྒྱད་མེ་འབྲུག་གིས༔ ངག་གི་བར་ཆད་དགྲ་བགེགས་ཟློག༔ ཐུགས་སྤྲུལ་དབང་མོ་ཉེར་བརྒྱད་ཀྱིས༔
ཡིད་ཀྱི་བར་ཆད་དགྲ་བགེགས? ཡོན་ཏན་སྨན་མོ་ང་བརྒྱད་ཀྱིས༔ རྩ་རླུང་བར་ཆད་དགྲ་བགེགས་ཟློག༔ ཕྲིན་ལས་སྡེ་དཔོན་སུམ་ཅུ་ཡིས༔ ཐུགས་ཀྱི་བར་ཆད་དགྲ་བགེགས་ཟློག༔ ཕུར་འདེབས་མ་མོ་བཅུ་གཉིས་ཀྱིས༔ སྒྲུབ་པའི་བར་ཆད་དགྲ་བགེགས་ཟློག༔ སྔགས་བདག་དམོད་པ་བཅོ་བརྒྱད་ཀྱིས༔ དངོས་སུ་བསྡོ་བའི་དགྲ་བགེགས་ཟློག༔ ༈ ཧཱུྃ༔ ཁྲམ་ཁ་ནག་པོ་གཤིན་རྗེའི་གདོན༔
གཟི་བྱིན་སྟོབས་ཀྱིས་བཟློག་ཏུ་གསོལ༔ འཆི་བདག་ཞགས་ཐོགས་བདུད་ཀྱི་གདོན༔ དྲག་ཤུལ་སྟོབས་ཀྱིས་བཟློག? ཤྭ་ཁ་ཐོགས་པ་བཙན་གྱི་གདོན༔ གཏུམ་པའི་སྟོབས་ཀྱིས་བཟློག་ཏུ་གསོལ༔ འཆི་བདག་ཞགས་ཐོགས་བདུད་ཀྱི་གདོན༔ དྲག་ཤུལ་སྟོབས་ཀྱིས་བཟློག? ནད་རྐྱལ་ཐོགས་པ་མ་མོའི་གདོན༔ རྔམ་པའི་སྟོབས་ཀྱིས་བཟློག་ཏུ་གསོལ༔ བསེ་རག་ཆུང་སྲི་འགོང་པོའི་གདོན༔ ཁྲོ་བོའི་སྟོབས་ཀྱིས་བཟློག་ཏུ་གསོལ༔ སྨྱོ་འབོག་སྙིང་གཟིར་རྒྱལ་བསེན་གདོན༔
གཤེ་བའི་སྟོབས་ཀྱིས་བཟློག་ཏུ་གསོལ༔ གོད་སྲི་འཐབ་འཁོན་ཡུལ་གྱི་འདྲེ༔ སྒེག་པའི་སྟོབས་ཀྱིས་བཟློག་ཏུ་གསོལ༔ ལོ་ཉེས་སད་སེར་འབྱུང་འཁྲུག་གདོན༔ དཔའ་བའི་སྟོབས་ཀྱིས་བཟློག་ཏུ་གསོལ༔ དབང་ཐང་བདུད་དང་གཡང་ཁ་ཉམ༔ རྒོད་པའི་སྟོབས་ཀྱིས་བཟློག་ཏུ་གསོལ༔ དུས་འཁྲུག་མཚོན་ཆའི་དལ་འབབ་རྣམས༔ མཐུ་རྩལ་སྟོབས་ཀྱིས་བཟློག་ཏུ་གསོལ༔ ཧཱུྃ༔
ཤར་གྱི་སྒྲོལ་གིང་ཆེན་པོ་ཡིས༔ མ་མོའི་རིམས་ནད་བཟློག་ཏུ་གསོལ༔ ལྷོ་ཡི་གཏུམ་གིང་ཆེན་པོ་ཡིས༔ ས་བདག་ཞ་གྲུམ་བཟློག་ཏུ་གསོལ༔ ནུབ་ཀྱི་ཁྲོ་གིང་ཆེན་པོ་ཡིས༔ ལྷོག་ཡམས་དམར་བཤལ་བཟློག་ཏུ་གསོལ༔ བྱང་གི་ལས་གིང་ཆེན་པོ་ཡིས༔ ཏྲེ་ཏྲེ་ཁྲག་སྐྱུགས་བཟློག་ཏུ་གསོལ༔ ཡུམ་ཆེན་གིང་མོ་མཆེད་བཞི་ཡིས༔ རིམས་ནད་མེ་ལྕེ་བཟློག་ཏུ་གསོལ༔
སྤྲུལ་པའི་བྱ་ཁྱུང་སྡེ་ལྔ་ཡིས༔ ཀླུ་སྲིན་འབྱུང་པོ་བཟློག་ཏུ་གསོལ༔ ཧཱུྃ༔ ལས་ཀྱི་མ་མོ་མཆེད་བཞི་ཡིས༔ བདུན་དྲུག་རྒྱ་ནད་བཟློག་ཏུ་གསོལ༔ ཕག་སྡིག་ཁྱུང་དང་དུག་སྦྲུལ་གྱིས༔ མཛེ་ནད་བཅོ་བརྒྱད་བཟློག་ཏུ་གསོལ༔ སྤྲུལ་པ་ཡང་སྤྲུལ་དམག་ཚོགས་ཀྱིས༔ རྐྱེན་ངན་ཉི་ཁྲི་ཆིག་སྟོང་ཟློག༔ ༈ ཧཱུྃ་བྷྱོ༔
ཕྱི་ཁྱམས་མུ་རན་སྐྱོང་བ་ཡི༔ དཔལ་གྱི་བཀའ་སྡོད་ཕོ་ཉའི་ཚོགས༔ མཁའ་འགྲོ་སུམ་ཅུ་རྩ་གཉིས་ཀྱིས༔ དབྱིངས་ཀྱི་མ་མོ་འཁྲུགས་པ་ཟློག༔ འཇིགས་བྱེད་གིང་ཆེན་བཅོ་བརྒྱད་ཀྱིས༔ དུག་གསུམ་འཁྲུགས་པའི་དགྲ་བགེགས་ཟློག༔ འབར་མ་གནོད་སྦྱིན་མ་བརྒྱད་ཀྱིས༔ འཇིག་རྟེན་སྲིད་པའི་གདུག་རྩུབ་ཟློག༔ ས་བདག་མ་མོ་སོ་གཉིས་ཀྱིས༔ དབང་ཆེན་སྡེ་བཞིའི་གནོད་འཚེ་ཟློག༔
མ་མོ་བདུན་དང་སྲིན་མོ་བཞིས༔ གཟའ་ཀླུ་འཁྲུགས་པའི་ཆད་པ་ཟློག༔ ཕོ་ཉ་དྲུག་ཅུ་རྩ་བཞི་ཡིས༔ ལས་མཁན་རུ་ལོག་བྱེད་པ་ཟློག༔ འབུམ་ཕྲག་ཡངས་པའི་མཁའ་འགྲོ་མས༔ མི་ནད་ཕྱུགས་ནད་དལ་ཡམས་ཟློག༔ བཀའ་སྐྱོང་བསྭེ་ཡི་ལྷ་མོ་བཞིས༔ ལོག་ལྟ་གཤེ་སྐུར་སྒྲོགས་པ་ཟློག༔ གཏེར་སྲུང་དགེ་བསྙེན་སྡེ་བཞི་ཡིས༔ ཟབ་ཆོས་སྤེལ་བའི་སྒབ་འདྲེ་ཟློག༔
བོད་སྐྱོང་བརྟན་མ་བཅུ་གཉིས་ཀྱིས༔ གདུལ་བྱ་ཕྲིན་ལས་འགགས་པ་ཟློག༔ སྲིད་པའི་ལྷ་གཉན་ཆེ་དགུ་ཡིས༔ རྩྭ་འབུ་སད་སེར་ཐན་ཆེན་ཟློག༔ ཡུལ་ལྷ་གཞི་བདག་ཐམས་ཅད་ཀྱིས༔ མི་ཁ་ཕུང་སྦྱོར་གྲོས་ངན་ཟློག༔ མགོན་རྟེན་སྲུང་མ་ཐམས་ཅད་ཀྱིས༔ ཆག་ཆེན་ཉམ་ང་མ་ལུས་ཟློག༔ ༈ ཧཱུྃ༔ གཞན་ཡང་བཟློག་ཅིང་བསྒྱུར་བ་ནི༔
གཉན་ལྷོག་སྦོས་འགས་ནག་པོ་ཟློག༔ མེ་དབལ་ཤ་འཁོལ་ཁྲག་སྐྱུགས་ཟློག༔ ཏྲེ་ཏྲེ་གཉན་རྒོད་རྒྱུགས་འགྱེལ་ཟློག༔ མཛེ་ནད་ཚ་གཟེར་རིམས་ནད་ཟློག༔ རྒྱ་ནད་རྒྱུ་གཟེར་ཁོང་ལྷོག་ཟློག༔ སྲིན་གླང་ཏརྤ་དུག་མདའ་ཟློག༔ འགོ་ནད་སྙིང་གཟེར་ཁྲག་བཤལ་ཟློག༔ འབྲུམ་བུ་དཀར་ནག་མེ་དབལ་ཟློག༔ ནད་བདག་ཆོམས་ལ་ནད་མཁར་ཤིགས༔ བཟློག་ཅིང་བསྒྱུར་བའི་ཕྲིན་ལས་མཛོད༔
ཨོཾ་བཛྲ་ཏྲག་ཤ་ཡ་རྦད་བྷྱོཿ ཁ་ཐུན་ནག་པོ་ནད་བདག་གི་སྙིང་ལ་རྦད་རྦད༔ ནད་བདག་ཨ་པུརྩི་མ་ཐ་མ་ཐ་རྦད་རྦད༔ ག་རུ་ཊ་པཀྵིཾ་ནད་བདག་ཕོ་མོའི་སྙིང་ལ་རྦད་རྦད༔ བྷྱོ་བྷྱོ་ཟློག་ཟློག༔ ཤིག་ཤིག་ཧ་ལ་ཡ་རྦད་ཐུན་མཱ་ར་ཡ་ནན་ནན༔ ཞེས་ཟློག་སྔགས་རྣམས་ཚར་གསུམ་དུ་བཟླའོ། ༈ དེ་ནས་རྩང་བཟློག་ནི། ཧཱུྃ༔ དྲག་པོའི་དུར་ཁྲོད་རབ་འཇིགས་གནས་མཆོག་ཏུ༔
ལས་མཁན་གིང་གི་ལྷ་ཚོགས་གཤེགས་སུ་གསོལ༔ མྱུར་མགྱོགས་རྔམ་པའི་ཚུལ་གྱིས་བཞུགས་ནས་ཀྱང༔ ཁྲག་མཆོད་བདུད་རྩི་འབར་བ་འདི་བཞེས་ལ༔ ནད་རིམས་དལ་ཡམས་བཟློག་པའི་ཕྲིན་ལས་མཛོད༔ ཧཱུྃ༔ གདུག་པའི་རྩང་ཕུར་ཞེ་སྡང་རང་བཞིན་ཅན༔ རྩེ་ལ་མེ་འབར་སྲིད་གསུམ་ཝ་ལ་ལ༔ རྩ་བར་མུན་པ་ཁྲག་མཚོ་ཀྱི་ལི་ལི༔ སྐེད་པ་ང་རྒྱལ་ཐོག་སེར་ཤ་ར་ར༔ དྲྭ་མིག་ཕྲག་དོག་རླུང་དམར་འུ་རུ་རུ༔
ལོགས་སུ་ང་རྒྱལ་དུག་རླངས་ཆི་ལི་ལི༔ དམར་ནག་དྲག་པོའི་རྩང་ཕུར་ཧྲངས་སེ་ཧྲང་༔ བྷ་སུ་སྐ་རགས་ཞགས་པ་བྲེངས་སེ་བྲེང་༔ ཟློག་སྔགས་རྦད་བསྐུལ་དམོད་པ་ཧྲངས་སེ་ཧྲང་༔ ཁྲག་འཐུང་དྲག་པོའི་རྣོ་དབལ་རྩང་ཕུར་འདི༔ དགྲ་བགེགས་བྱད་མའི་སྙིང་ལ་ད་ཐོབ་ཅིག༔ ཁྲག་མཆོད་བདུད་རྩི་འབར་བ་འདི་བཞེས་ལ༔ ནད་རིམས་དལ་ཡམས་བཟློག་པའི་ཕྲིན་ལས་མཛོད༔ ཧཱུྃ༔ གཞན་ཡང་བཟློག་ཅིང་བསྒྱུར་བ་ནི༔
ལྷ་སྲིན་འཁྲུགས་པའི་དལ་ཁ་ཟློག༔ ཀླུ་སྲིན་ལྷོག་ཡམས་འབེབས་པ་ཟློག༔ ས་བདག་ཞ་གྲུམ་གཏོང་བ་ཟློག༔ གཉན་མཛེ་རྒྱུགས་འགྱེལ་བདུན་དྲུག་ཟློག༔ ཁྲག་སྐྱུགས་ཏྲེ་ཏྲེ་ནག་པོ་ཟློག༔ ཤ་ཁོལ་དམར་བཤལ་འབྲུམ་བུ་ཟློག༔ རྒྱ་ནད་གཟེར་ཐུམ་སྨྱོ་འབོག་ཟློག༔ རྐྱེན་ངན་བར་ཆད་དགྲ་ལ་ཟློག༔ ཨོཾ་ཁྲོཾ་ཀྲོ་ཏ་ཡ་བྷྱོཿ ཛ་ཏྲི་རྦད་ཏྲི་ཡ་བྷྱོཿ
ནད་བདག་ཤཾ་ལོང་ཡ་བྷྱོཿ ནད་མཁར་རུ་ཏྲི་ཡ་ཤིག༔ ཏྲིག་ཁྲོཾ་མཱ་ར་ཡ༔ ནད་བདག་འབྱུང་པོ་ཁ་ཐཾ་རྦད་ཆྀང་ཆིང་བྷྱོ་བྷྱོ་ཟློག་ཟློག༔
གཏོར་མ་ཕུལ་ཞིང་ཕྲིན་ལས་བཅོལ། ༈ པདྨ་ཁྲག་འཐུང་གི་བཟློག་པ་གྲངས་གསོག་ནི། ཧཱུྃ༔ རང་བྱུང་དུར་ཁྲོད་ཕོ་བྲང་ཨེ་ཡི་ཀློང༔ གྲུ་གསུམ་མེ་རི་འབར་བའི་དཀྱིལ་འཁོར་ནས༔ འཇིགས་བྱེད་པདྨ་ཁྲག་འཐུང་ལྷ་ཚོགས་རྣམས༔
མི་མངོན་དབྱིངས་ནས་ཐུགས་རྗེ་སྐུར་བཞེངས་ལ༔ ནད་རིམས་དལ་ཡམས་བཟློག་པའི་ཕྲིན་ལས་མཛོད༔ ཧཱུྃ༔ ཁྲམ་ཁ་ནག་པོ་གཤིན་རྗེའི་གདོན༔ གཟི་བྱིན་སྟོབས་ཀྱིས་བཟློག་ཏུ་གསོལ༔ འཆི་བདག་ཞགས་ཐོགས་བདུད་ཀྱི་གདོན༔ དྲག་ཤུལ་སྟོབས་ཀྱིས་བཟློག? ཤྭ་ཁ་ཐོགས་པ་བཙན་གྱི་གདོན༔ གཏུམ་པའི་སྟོབས་ཀྱིས་བཟློག་ཏུ་གསོལ༔ འཆི་བདག་ཞགས་ཐོགས་བདུད་ཀྱི་གདོན༔ དྲག་ཤུལ་སྟོབས་ཀྱིས་བཟློག? ནད་རྐྱལ་ཐོགས་པ་མ་མོའི་གདོན༔
རྔམ་པའི་སྟོབས་ཀྱིས? བསེ་རག་ཆུང་སྲི་འགོང་པོའི་གདོན༔ ཁྲོ་བོའི་སྟོབས་ཀྱིས? སྨྱོ་འབོག་སྙིང་གཟིར་རྒྱལ་བསེན་གདོན༔ གཤེ་བའི་སྟོབས་ཀྱིས? གོད་སྲི་འཐབ་འཁོན་ཡུལ་གྱི་འདྲེ༔ སྒེག་པའི་སྟོབས་ཀྱིས? ལོ་ཉེས་སད་སེར་འབྱུང་འཁྲུག་གདོན༔ དཔའ་བའི་སྟོབས་ཀྱིས? དབང་ཐང་བདུད་དང་གཡང་ཁ་ཉམ༔ རྒོད་པའི་སྟོབས་ཀྱིས? དུས་འཁྲུག་མཚོན་ཆ་དལ་འབབ་རྣམས༔ མཐུ་རྩལ་སྟོབས་ཀྱིས་བཟློག་ཏུ་གསོལ༔ ཧཱུྃ༔ གཞན་ཡང་བཟློག་ཅིང་བསྒྱུར་བ་ནི༔ ལྷ་སྲིན་འཁྲུགས་པའི་དལ་ཁ་ཟློག༔
ཀླུ་སྲིན་ལྷོག་ཡམས་འབེབས་པ་ཟློག༔ ས་བདག་ཞ་གྲུམ་གཏོང་བ་ཟློག༔ གཉན་མཛེ་རྒྱུགས་འགྱེལ་བདུན་དྲུག་ཟློག༔ ཁྲག་སྐྱུགས་ཏྲེ་ཏྲེ་ནག་པོ་ཟློག༔ ཤ་ཁོལ་དམར་བཤལ་འབྲུམ་བུ་ཟློག༔ རྒྱ་ནད་གཟེར་ཐུམ་སྨྱོ་འབོག་ཟློག༔ རྐྱེན་ངན་བར་ཆད་དགྲ་ལ་ཟློག༔ ཨོཾ་ཁྲོཾ་ཀྲོ་ཏ་ཡ་བྷྱོཿ ཛ་ཏྲི་རྦད་ཏྲི་ཡ་བྷྱོཿ ནད་བདག་ཤཾ་ལོང་ལ་ཡ་བྷྱོཿ
ནད་མཁར་རུ་ཏྲ་ཡ་ཤིག༔ ཏྲིག་ཁྲོཾ་མཱ་ར་ཡ༔ ནད་བདག་འབྱུང་པོ་ཁ་ཐམ་རྦད་ཆྀང༔ བྷྱོ་བྷྱོ་ཟློག་ཟློག༔ ཅེས་གཏེར་གཞུང་ལས་གུ་ཧྱས་ཁོལ་དུ་ཕྱུང་བའོ།། །། པདྨ་ཁྲག་འཐུང་གི་སྟོང་བཟློག་སོགས་གྲངས་གསོག་བསྡུ་ན། ཧཱུྃ། ཆོས་དབྱིངས་ཀ་དག་དྲག་པོ་ཨེ་ཡི་ཀློང༌། ། ལྷུན་གྲུབ་རང་རྩལ་པདྨ་ཧེ་རུ་ཀ ། དབྱིངས་རིག་ཟུང་འཇུག་ཀློང་ནས་སྐུར་བཞེངས་ལ། །
ཉོན་མོངས་བསྒྲལ་བའི་མཆོད་པ་འདི་བཞེས་ལ། ། དུས་འཁྲུགས་ཕྱི་ཡི་རྐྱེན་ངན་བཟློག་ཏུ་གསོལ། ། འབྱུང་འཁྲུགས་ནང་གི་ནད་གདོན་བཟློག་ཏུ་གསོལ། ། སེམས་འཁྲུགས་གསང་བའི་བར་ཆད་བཟློག་ཏུ་གསོལ། ། བཟློག་གོ་དུག་ལྔ་ཡེ་ཤེས་ལྔ་རུ་ཟློག ། བསྒྱུར་རོ་རྣམ་རྟོག་བག་ཆགས་དབྱིངས་སུ་སྒྱུར། ། བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད། པདྨ་ཁྲག་འཐུང་གི་བཟློག་པའི་གྲངས་གསོག་ཆེད་འདི་བཞིན་བྲིས་ཞེས་རང་སློབ་ཨཽ་ཌཱི་མིང་གིས་ཆེད་བསྐུལ་བཞིན་གུ་ཧྱས་སྨྲས་རིམ་བཞིན་བསྐུལ་བ་པོས་བྲིས་པ་དགེའོ།། །། དགོང་ཐུན་ལ་བཟློག་དམིགས་ནི། བདག་ཉིད་དཔལ་ཆེན་ཕྱག་རྒྱ་ཡོངས་རྫོགས་པ༔
སྟོང་གསུམ་ཟིལ་གནོན་འཇིག་རྟེན་གཡོ་ཞིང་འཁྲུགས༔ སྡེ་བརྒྱད་གནོད་བྱེད་སྒབ་འདྲེ་རྦོད་གཏོང་རྣམས༔ དབང་མེད་འདར་ཆུམ་བླ་རྟེན་སྲོག་ཡིད་འཕྲོག༔ ཟློག་བྱེད་ཁྲོ་ཚོགས་དྲག་སྔགས་སྟོབས་ལྡན་པས༔ བྱད་མ་རང་གཤེད་དབབ་ནས་བརླག་པར་གྱུར༔ ཞེས་མོས་ལ་ ཨོཾ་ཨཱཿཧཱུྃ་ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ྄༔ ཨཱཿཧཱུྃ༔ བྱད་མ་ནྲྀ་ཏྲི་ཏྲིག་ནན༔ ཨེ་ཐུམ་ཛ་རྦད་བྷྱོཿ ཨོཾ་ཏྲིག་ཁྲོཾ་བྷྱོཿ
མཱ་ར་ཡ་དུ་བྱད་མ་ཟློག༔ བྷྱོ་མཱ་ར་ཡ་རྦད༔ ཧཱུྃ་བནྡྷེ་ཤ་ཡ་མྱོག༔ མྱ་ལོ་ཤ་ཡ་རྦད༔ ཏི་ལོ་ཤ་ཡ་རྦད༔ ནུ་ལོ་ཤ་ཡ་རྦད༔ བནྡྷེ་བྲག་ཚལ་པ༔ སྲོག་རྩ་ཆོད༔ སྙིང་རྩ་ཆོད༔ རྩད་ནས་ཆོད༔
དྲུངས་ནས་ཕྱུངས༔ བདག་ཅག་འཁོར་དང་བཅས་པ་ལ་རྦོད་གཏོང་ཕུར་ཁ་གནོད་པ་ཐམས་ཅད་དམ་ཉམས་དགྲ་ལ་ཨ་མུ་ཀ་ཕྱེས༔ ཕྱེ་མར་ཕུར་ཡ་ཛཿ ཤིང་ཏྲིང་མཱ་ར་ཡ་རྦད༔ ཅེས་ཟློག་སྔགས་ཚར་གསུམ་བཟླས་ནས་མན་ངག་གཞུང་བཞིན་མཐར། ན་མོ༔ བླ་མ་སངས་རྒྱས་ཆོས་དགེ་འདུན༔ ཡི་དམ་དཀྱིལ་འཁོར་ལྷ་ཚོགས་དང༔ མཁའ་འགྲོ་ཆོས་སྐྱོང་བྱིན་རླབས་དང༔ གསང་སྔགས་དྲག་པོའི་མཐུ་སྟོབས་ཀྱིས༔
རྣལ་འབྱོར་བདག་ཅག་འཁོར་བཅས་ལ༔ སྔོན་གྱི་ལས་དང་འཕྲལ་གྱི་རྐྱེན༔ ཆག་ཆེ་ཉམ་ང་རྨི་ལྟས་རྩུབ༔ རྦོད་གཏོང་རྦད་འདྲེ་ཟོར་ཐུན་ཧོྃ༔ བྱད་ཕུར་གཏད་ཁྲམ་ཕུང་སེལ་ངན༔ བཞི་བརྒྱ་རྩ་བཞིའི་ནད་རྣམས་དང༔ སྟོང་ཕྲག་བརྒྱད་ཅུའི་བགེགས་ཀྱི་ཚོགས༔ སྒྲུབ་ལ་བར་དུ་གཅོད་པ་ཡི༔ བདུད་སྡེ་དཔུང་དང་བཅས་པ་རྣམས༔ བྷྱོ་བྷྱོ་སྡང་བའི་དགྲ་ལ་ཟློག༔
དགྲ་བགེགས་སྟེང་དུ་མཱ་ར་ཡ༔ ནྲྀ་ཏྲི་ཤ་ཏྲུཾ་ཧུར་ཐུམ་ཛཿ བྷྱོ་བྷྱོ་ཟློག་ཟློག་ཧཱུྃ་ཡཾ་ཕཊ྄༔ སོགས་དམོད་མོ་དང་ཐལ་རྡེབ་བཅས་པ་བྱ་ཞིང་དམིགས་པའི་ངང་དུ་བསྐྱང་༔ དེ་ནས་ཟོར་བཏེགས་ལ། ཧཱུྃ༔ བདག་གིས་བསྒྲུབས་པའི་གཏོར་ཟོར་འདི༔ དེ་རིང་དམ་ཉམས་དགྲ་ལ་འཕེན༔ ལྷ་སྲིན་སྡེ་བརྒྱད་དམག་དཔུང་སྐྱེད༔ ཉམས་པའི་དགྲ་བོ་ཆམ་ལ་ཕོབ༔
གཏོར་ཟོར་དབལ་ཁ་ཤ་ར་ར༔ དྲག་སྔགས་ཚྭ་ཚྭ་སི་ལི་ལི༔ ཕོ་ཉ་སྲོག་ལེན་ཁྱུགས་སེ་ཁྱུག༔ ནམ་གྱི་ཕར་མ་ཚུར་ཕྱེད་ལ༔ དགྲ་བོ་སྲོག་རྩ་ཆོད་ལ་ཤོག༔ ཟོར་སྣ་ལས་བྱེད་ཤན་པས་དྲོངས༔ དགྲ་བོའི་སྙིང་ལ་མཱ་ར་ཡ༔ ཨོཾ་ཡ་མ་དུ་ན་དུ་བྷྱོཿ ཐུན་རྩ་ཐུན་ཡ་བྷྱོཿ རྦ་དུ་ཤག་དུ་བྷྱོཿ
ཏྲིག་ཐུཾ་གཟེར་ཐུཾ་བྷྱོཿ མཱ་ར་ཡ་བྷྱོཿ སོགས་བརྗོད་པས་ཧོམ་དུ་ཚད་ཅིང་དགྲ་ཕྱོགས་སུ་འཕང༌། རིག་འཛིན་བརྒྱུད་པའི་སོགས་གསོལ་ཁའི་མཐའ་དབྱུང༌། ཆད་བརྟན་སོགས་རྗེས་ཆོག་རྣམས་བྱའོ་འདི་ཡན་རྒྱུན་གྱི་རྣལ་འབྱོར་ལྟར་རོ། གསུམ་པ་རྗེས་ཀྱི་རིམ་པ་ཉིན་ཐ་མ་ཟོར་འཕང་བའི་སྐབས་ཡིན་ན་གོང་གི་བཟློག་པ་གྲངས་གསོག་གྲུབ་མ་ཐག་མདུན་བསྐྱེད་ལ་དམིགས་པའི་མཆོད་བསྟོད་ནི།

ཨོཾ་ཤྲཱི་ཧེ་རུ་ཀ་བཛྲ་ཨརྒྷཾ་ སོགས? པཉྩ་ཨ་མྲྀ་ཏ་ཏ་ན་ག་ཎ་གུ་ཧྱ་པཱུ་ཛ་ཧོཿ བཟློག་པའི་མཐའ་བསྐོར་གྱི་མཆོད་པ་རྣམས་བཟློག་པར་སྟོབ། ཧཱུྃ་ཧྲཱིཿ གཏུམ་ཆེན་དྲག་ཤུལ་དུས་མཐའི་མེ་ལྟར་འབར༔ རྡོ་རྗེའི་སྔགས་སྒྲས་ཞིང་ཁམས་ཀུན་ཏུ་གཡོ༔ བདེ་སྟོང་ཡེ་ཤེས་སྙིང་རྗེ་ཁྲོས་པའི་ཚུལ༔ པདྨ་ཧེ་རུ་ཀ་ལ་ཕྱག་འཚལ་བསྟོད༔ ཡུལ་ཕྱོགས་འགར་བཟློག་དབང་ཞུ་སྲོལ་ཡོད་པ་ལྟར་བྱ་ན་སྐབས་འདིར་བྱས་ན་ལེགས་པར་མངོན། དེའང་རྩ་སྔགས་ཤམ་དངོས་གྲུབ་སྔགས་སྦྱར་བས་ཆོག་པར་སེམས་སོ། དེ་ནས་གཏོར་མའི་ཡེ་ཤེས་པ་ནམ་མཁར་བཏེགས་པ་ནི། སྥ་ར་ཎ་ཕཊ྄ཿ
ཀྱིས་དབྱེ་བའི་རྒྱས༔ སྐད་ཅིག་མདུན་བསྐྱེད་གཏོར་མའི་ཡེ་ཤེས་པ༔ ནམ་མཁར་གཤེགས་ཤིང་གཟུ་དཔང་མཛད་པར་གྱུར༔ སཾ་ཧ་ར་ཎ་ཧཱུྃ་ གིས་བསྡུ་རྒྱ་བཅས། མདུན་བསྐྱེད་དམར་ཆེན་གཏོར་མའི་དམ་ཚིག་པ༔ བདག་གི་སྙིང་ཁའི་ཧཱུྃ་ལ་ཐིམ་པར་གྱུར༔ ས་མ་ཡ་དགྲ་བགེགས་ཧ་ལ་ཧ་ལ་ཧཱུྃ་ཕཊ྄ཿ སླར་ཡང་སྔར་བཞིན་གཏོར་ཆེན་སྐད་ཅིག་གིས༔ ཁྲོ་གཏུམ་མི་བཟད་འབར་བའི་སྤྲིན་འཕྲོ་བ༔ འཕང་བ་ཙམ་གྱིས་སྟོང་གསུམ་བརླག་ནུས་པའི༔
ཧ་ལ་ཧ་ལའི་སྡོང་པོ་ཆེན་པོར་གྱུར༔ ཨོཾ་བཛྲ་ཙཎྜ་པདྨ་ཧེ་རུ་ཀ་ཧཱུྃ་ཕཊ྄ཿ ས་མ་ཡ་ཧ་ལ་ཧ་ལ་ཟོར་ཡ་ཟོར་ཡ་ཐུན་ཡ་ཐུན་ཡ་དགྲ་བགེགས་ནྲྀ་ཏྲི་སརྦ་ཤ་ཏྲུཾ་མཱ་ར་ཡ་རྦད་སོད་ཕཊ྄ཿ ཐུན་དང་ཟོར་རྫས་རྣམས་ཕྱོགས་གཅིག་ཏུ་བསྡུས་ལ་གྲལ་གཤམ་ནས་བཟུང་རིམ་གྱིས་སློབ་དཔོན་བར་ལྗགས་སྔགས་ཀྱི་རྣོ་ངར་བཏགས། སྡེ་བརྒྱད་སྤྱི་ཆིངས་ཀྱི་འཁོར་ལོ་གདགས། སྤྲོ་ན་སྡེ་བརྒྱད་གསེར་སྐྱེམས་ཡང་འདོན། ཐོག་མར་སྒོ་དབྱེ་བྱ་བ་ནི། གསེར་སྐྱེམས་རྣམས་རིམ་པར་བཏང་ཞིང༌། དང་པོ་ཕྱི་ཡི་གསེར་སྐྱེམས་གཏོང་བ་ནི། ཧཱུྃ༔
མི་མངོན་དག་པ་ཕྱོགས་བཅུ་རབ་འབྱམས་ན༔ བཞུགས་པའི་གྲུབ་ཐོབ་རིག་འཛིན་རྒྱ་མཚོ་དང༔ ཞི་ཁྲོའི་ལྷ་ཚོགས་སྲུང་མ་ཐུགས་དམ་ཅན༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ རིག་འཛིན་རྣལ་འབྱོར་བདག་གི་རྒྱབ་རྟེན་མཛོད༔ ཧཱུྃ༔ ཤར་ལྷོ་ནུབ་བྱང་ཕྱོགས་བཞི་ལ༔ གནས་པའི་རྒྱལ་ཆེན་ཕྱོགས་སྐྱོང་བཅུ༔ གསེར་སྐྱེམས་གཉན་པོ་འདི་བཞེས་ལ༔ དེང་འདིར་དྲག་པོ་ཟོར་ལམ་ཕྱེས༔
གཏོར་ཟོར་དགྲ་དང་བགེགས་ལ་འཕེན༔ ཧཱུྃ༔ ལྷ་སྲིན་སྡེ་བརྒྱད་དྲེགས་པ་དང༔ གཞི་བདག་དབེན་རི་སྐྱོང་བ་ཡི༔ མཐུ་ལྡན་སྲུང་མ་ཐམས་ཅད་ཀྱིས༔ རིན་ཆེན་གསེར་སྐྱེམས་འདི་བཞེས་ལ༔ དེ་རིང་དྲག་པོའི་ཟོར་ལམ་ཕྱེས༔ གཏོར་ཟོར་དགྲ་དང་བགེགས་ལ་འཕེན༔ ཧཱུྃ༔ ལོ་ཟླ་ཞག་དུས་དབང་བ་ཡི༔
གདོང་ལ་གནས་པའི་ས་བདག་དང་༔ གཟའ་སྐར་འགྱུ་བ་ཐམས་ཅད་ཀྱིས༔ གསེར་སྐྱེམས་མཆོད་པ་འདི་བཞེས་ལ༔ ཟོར་གྱི་དབལ་ཁ་འཕོག་སྲིད་ཀྱིས༔ དབུ་ཆུམས་ཞབས་བསྐུམ་གཡས་གཡོན་བྱོལ༔ བདག་ནི་མ་ཉེས་དགྲ་བོ་ཉེས༔ ཉེས་ཅན་དམ་ཉམས་དགྲ་བོ་ལ༔ འཕེན་པ་ཟོར་གྱི་སྣ་དྲོངས་ཤིག༔ དེ་ནས་ནང་དུ་ཕྱོགས་བཞིར་མཆོད་ལ་སྒོ་དབྱེ་བ་ནི། ཧཱུྃ༔
ཤར་ཕྱོགས་སྒོ་མ་སྡིག་གདོང་མས༔ ལྕགས་ཀྱུས་མཚན་པའི་ལྡེ་མིག་བསྣམས༔ གསེར་སྐྱེམས་མཆོད་པ་འདི་བཞེས་ལ༔ དྲག་པོའི་ཕོ་བྲང་ཤར་སྒོ་ཕྱེས༔ བཞེངས་བསྐུལ་དམག་གི་དཔུང་སྐྱེད་ཅིག༔ ཧཱུྃ༔ ལྷོ་ཕྱོགས་སྒོ་མ་ཆུ་སྲིན་གདོང༔ ཞགས་པས་མཚན་པའི་ལྡེ་མིག་བསྣམས༔ གསེར་སྐྱེམས་མཆོད་པ་འདི་བཞེས་ལ༔ དྲག་པོའི་ཕོ་བྲང་ལྷོ་སྒོ་ཕྱེས༔
བཞེངས་བསྐུལ་དམག་གི་དཔུང་སྐྱེད་ཅིག༔ ཧཱུྃ༔ ནུབ་ཕྱོགས་སྒོ་མ་ཕག་གདོང་མས༔ ལྕགས་སྒྲོག་གིས་མཚན་ལྡེ་མིག་བསྣམས༔ གསེར་སྐྱེམས་མཆོད་པ་འདི་བཞེས་ལ༔ དྲག་པོའི་ཕོ་བྲང་ནུབ་སྒོ་ཕྱེས༔ བཞེངས་བསྐུལ་དམག? ཧཱུྃ༔ བྱང་ཕྱོགས་སྒོ་མ་ཁྱུང་གདོང་མས༔ དྲིལ་བུས་མཚན་པའི་ལྡེ་མིག་བསྣམས༔ གསེར་སྐྱེམས་མཆོད་པ་འདི་བཞེས་ལ༔
དྲག་པོའི་ཕོ་བྲང་བྱང་སྒོ་ཕྱེས༔ བཞེངས་བསྐུལ་དམག་གི་དཔུང་སྐྱེད་ཅིག༔ ཧཱུྃ༔ བཞེངས་ཤིག་ཁྲག་འཐུང་ལྷ་ཚོགས་རྣམས༔ དེ་རིང་དྲག་པོའི་ཕྲིན་ལས་མཛོད༔ ནད་དལ་མཚོན་གྱི་བསྐལ་པ་ཆོམས༔ བཅོལ་བའི་ཕྲིན་ལས་འགྲུབ་པར་མཛོད༔ ཅེས་བསྐུལ་ཏེ་ལས་དཀྱིལ་གྱི་མདུན་དུ་མེ་ཧོྃ་སྦར་བར་བྲུབ་ཁུང་གི་ལིངྒ་དམག་སྟོན་གྱི་ཚུལ་དུ་མན་ངག་བཞིན་བསྲེགས་པར་གསུངས་ཀྱང་དེང་སང་ཕྱག་ལེན་དུ་མཛད་སྲོལ་མི་སྣང༌། མནན་ཆས་སྣ་སེལ་གྱི་དཀར་གཏོར། ངར་གླུད།
ཆད་མདོ། རྩིབས་ཀྱི་གཏོར་ཟོར་རྣམས་བརྒྱད་ཚན་གཅིག་བཞི་ཚན་གཉིས་སུ་དབྱེ་བ་དང༌། གཏོར་ཆེན་གྱི་རིམ་པར་དཔག་ལ་གོང་དུ་བསྒྲུབས་པའི་ཐུན་ལྷག་གིས་བྲན་དཔལ་འབར་སྦར། ཐུགས་དམ་བསྐུལ་བ་ནི། ཧཱུྃ༔ དཔལ་ཆེན་ཁྲོ་རྒྱལ་ལྷ་ཚོགས་རྣམས༔ མི་མངོན་ཆོས་དབྱིངས་ཀློང་ནས་བཞེངས༔ དྲག་པོའི་ཕྲིན་ལས་དུས་ལ་བབ༔ རིག་འཛིན་བདག་གི་རྒྱབ་བརྟེན་མཛོད༔ དམ་ལས་འགལ་བའི་དགྲ་བགེགས་ལ༔
བཀའ་ཡི་ཆད་པ་དྲག་པོ་ཕོབ༔ དམག་འཁྲུག་ཞི་བའི་དུས་ལ་བབ༔ མཚོན་བསྐལ་ཉམས་པའི་དུས་ལ་བབ༔ ནད་ཡམས་བཟློག་པའི་དུས་ལ་བབ༔ རྒྱལ་བསེན་འདུལ་བའི་དུས་ལ་བབ༔ ཀླུ་སྲིན་འཇོམས་པའི་དུས་ལ་བབ༔ འདྲེ་རྒོད་བསྒྲལ་བའི་དུས་ལ་བབ༔ བསྟན་ལ་སྡང་ཞིང་བདག་ལ་འཚེ༔ ཐད་ནས་ལངས་པའི་དགྲ་བགེགས་འདི༔ མྱུར་དུ་བསྒྲལ་བའི་ཕྲིན་ལས་མཛོད༔
ཨོཾ་ཧེ་རུ་ཀ་ཧཱུྃ་ཧཱུྃ་བྷྱོ་བྷྱོཿ འབྱུང་པོ་གནོད་བྱེད་ཐམས་ཅད་ཟློག་ཟློག༔ ངར་གླུད་བསྔོ། ཟ་ལམ་འདོན། ཆད་མདོ་བསྒྲག་པ་ནི། གཏོར་མ་དམག་ལྟོའི་ཚུལ་དུ་བཟློག་པར་སྟོབ། ཧཱུྃ༔ སྔོན་ཚེ་མེ་རི་འབར་བ་རུ༔ བླ་མ་ཐོད་ཕྲེང་དྲག་པོ་དང་༔ མཁའ་འགྲོ་གསང་བ་ཡེ་ཤེས་གཉིས༔
རྡོ་རྗེ་གསང་བའི་དཀྱིལ་འཁོར་ཕྱེས༔ སྟེང་འོག་ལྷ་སྲིན་ཁས་བླངས་བཞིན༔ གཏོར་མ་བཞེས་ལ་བསྟན་པ་སྲུངས༔ དེ་འོག་ཏི་སྒྲོའི་ཚོགས་ཁང་དུ༔ རིག་འཛིན་པདྨ་འབྱུང་གནས་དང་༔ མཁའ་འགྲོ་ཡེ་ཤེས་མཚོ་རྒྱལ་གྱིས༔ ཁྲག་འཐུང་དཀྱིལ་འཁོར་ཞལ་ཕྱེས་ཚེ༔ མ་སྲིང་གནས་ཉུལ་ཁས་བླངས་བཞིན༔ གཏོར་མ་བཞེས་ལ་བསྟན་པ་སྲུངས༔ ལྔ་བརྒྱ་དུས་ཀྱི་ཐ་མ་རུ༔
ཨོ་རྒྱན་གཏེར་བདག་གླིང་པ་ཡིས༔ ཏི་སྒྲོའི་ཚོགས་ཁང་ཆེན་མོ་ནས༔ གསང་རྒྱ་ཟབ་གཏེར་བཏོན་པའི་ཚེ༔ ལས་ཀྱི་མ་མོས་ཁས་བླངས་བཞིན༔ གཏོར་མ་བཞེས་ལ་བསྟན་པ་སྲུངས༔ ཡང་གསང་སྒྲུབ་པའི་དཀྱིལ་འཁོར་འདི༔ ཕྱོགས་བཅུར་སྤེལ་བའི་ཕྲིན་ལས་མཛོད༔ ཨོཾ་ཀྲོ་ཏ་ཀྲོ་ཏི་ཌཱ་ཀ་ཌཱཀྐི་མ་མོ་རུ་ལུ་བྷྱོཿ ཨོཾ་བྷ་ལིཾ་ཏ་ཁཱ་ཧི༔ དཀར་ལམ་སྦྲེང་ཞིང༌།
རུ་མཚོན་སོགས་ཀྱིས་སྣ་དྲངས་འཕེན་སར་བསླེབས་པ་དང༌། གོང་གི་ཕྱིའི་གསེར་སྐྱེམས་ཚར་གཅིག་བཏང་ལ་ཞེས་པས། ཧཱུྃ༔ མི་མངོན་དག་པ་ཕྱོགས་བཅུ་རབ་འབྱམས་ན༔ བཞུགས་པའི་གྲུབ་ཐོབ་རིག་འཛིན་རྒྱ་མཚོ་དང༔ ཞི་ཁྲོའི་ལྷ་ཚོགས་སྲུང་མ་ཐུགས་དམ་ཅན༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ རིག་འཛིན་རྣལ་འབྱོར་བདག་གི་རྒྱབ་རྟེན་མཛོད༔ ཧཱུྃ༔ ཤར་ལྷོ་ནུབ་བྱང་ཕྱོགས་བཞི་ལ༔
གནས་པའི་རྒྱལ་ཆེན་ཕྱོགས་སྐྱོང་བཅུ༔ གསེར་སྐྱེམས་གཉན་པོ་འདི་བཞེས་ལ༔ དེང་འདིར་དྲག་པོ་ཟོར་ལམ་ཕྱེས༔ གཏོར་ཟོར་དགྲ་དང་བགེགས་ལ་འཕེན༔ ཧཱུྃ༔ ལྷ་སྲིན་སྡེ་བརྒྱད་དྲེགས་པ་དང༔ གཞི་བདག་དབེན་རི་སྐྱོང་བ་ཡི༔ མཐུ་ལྡན་སྲུང་མ་ཐམས་ཅད་ཀྱིས༔ རིན་ཆེན་གསེར་སྐྱེམས་འདི་བཞེས་ལ༔ དེ་རིང་དྲག་པོའི་ཟོར་ལམ་ཕྱེས༔
གཏོར་ཟོར་དགྲ་དང་བགེགས་ལ་འཕེན༔ ཧཱུྃ༔ ལོ་ཟླ་ཞག་དུས་དབང་བ་ཡི༔ གདོང་ལ་གནས་པའི་ས་བདག་དང་༔ གཟའ་སྐར་འགྱུ་བ་ཐམས་ཅད་ཀྱིས༔ གསེར་སྐྱེམས་མཆོད་པ་འདི་བཞེས་ལ༔ ཟོར་གྱི་དབལ་ཁ་འཕོག་སྲིད་ཀྱིས༔ དབུ་ཆུམས་ཞབས་བསྐུམ་གཡས་གཡོན་བྱོལ༔ བདག་ནི་མ་ཉེས་དགྲ་བོ་ཉེས༔ ཉེས་ཅན་དམ་ཉམས་དགྲ་བོ་ལ༔
འཕེན་པ་ཟོར་གྱི་སྣ་དྲོངས་ཤིག༔ དཀར་གཏོར་འཕང་ཕྱོགས་སུ་འབུལ། བྲུབ་ཁུང་གི་ལིངྒ་བཏོན་ནས་མེ་ཧོམ་འབར་ཚང་དུ་མགོ་བོ་མཐུར་བསྟན་བརྒྱང་ལ། དམིགས་བྱ་འགུགས་བསྟིམ་བྱ་བ་ནི། ཕཊ྄ཿ ན་མོ་དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང༔ སངས་རྒྱས་ཀྱི? ཆོས་ཀྱི? དགེ་འདུན་གྱི? སྔགས་དང་ཕྱག་རྒྱ་ཏིང་ངེ་འཛིན་གྱི? ཁྱད་པར་དུ་ཡང་རིག་འཛིན་ཐོད་ཕྲེང་ཡབ་ཡུམ་མཁའ་འགྲོ་སྡེ་ལྔ་དང་བཅས་པའི? ཁྲག་འཐུང་ཁྲོ་རྒྱལ་ཡབ་ཡུམ་གིང་བཞི་ཤ་ཟ་ཁྱུང་གི་ལྷ་ཚོགས་རྣམས་ཀྱི་བཀའ་བདེན་པ་དང༔ བདེན་པ་ཆེན་པོ་ལ་བརྟེན་ནས༔ སྤྱིར་སངས་རྒྱས་བསྟན་པའི་སྤྱི་དགྲ༔ རྣལ་འབྱོར་བདག་གི་སྒོས་དགྲ༔
མི་མིན་མི་རུ་བརྫུ་བ༔ ལྷ་མིན་ལྷ་རུ་བརྫུ་བ༔ མི་བདག་ལ་ལྷ་མེད་ཟེར་བ༔ ལྷ་ཁྱོད་ལ་མཐུ་མེད་ཟེར་བ༔ ཁྱད་པར་ནད་བདག་ཕོ་མོ་ནད་མཁར་དང་བཅས་པ༔ དམག་ཇག་འཁྲུག་པའི་སྣ་འདྲེན་པའི་དམ་ཉམས་དགྲ་བོ༔ བསམ་ངན་སྦྱོར་རྩུབ་འཆང་བའི་བྱད་མ༔ འདྲེ་རྒོད་འབྱུང་པོ་གདུག་པའི་ཚོགས་ཐམས་ཅད་རང་དབང་མེད་པར་གཟུགས་ཀྱི་ལིངྒ་འདི་ལ་ཁུག་ཅིག༔ ཨོཾ་བཛྲ་ཨངྐུ་ཤ་ཡ་ཛཿ རཏྣ་པཱ་ཤ་ཧཱུྃ༔
པདྨ་སྥོ་ཊ་བཾ༔ ཀརྨ་གྷཎྜེ་ཧོཿ དེ་ནས་ཟོར་འཕེན་པ་ནི། ཧཱུྃ༔ ང་ནི་ཆེ་མཆོག་ཁྲག་འཐུང་སྐུ༔ ང་ནི་སྣང་སྲིད་ཀུན་གྱི་གཙོ༔ ང་ནི་འཇིགས་བྱེད་ཀུན་གྱི་རྗེ༔ ང་ནི་མཁའ་འགྲོ་ཀུན་གྱི་ཡབ༔ ང་ནི་སྣང་སྲིད་ཀུན་གྱི་གཉེན༔ སྟེང་ནས་ཁྲོས་ཤིང་ཆས་པའི་ཚེ༔
སྟོང་ཁམས་མེ་འོད་འུ་རུ་རུ༔ ཉི་ཟླ་གཟའ་སྐར་ཆ་ལ་ལ༔ དྲག་སྔགས་འབྲུག་སྒྲ་ལྡི་རི་རི༔ གནམ་ལྕགས་ཐོག་སེར་ཤ་ར་ར༔ ཕོ་རྒྱུད་ཆོས་སྐྱོང་ལས་ལ་འགྱེད༔ མོ་རྒྱུད་མ་མོ་དབང་དུ་སྡུད༔ སྡེ་བརྒྱད་དྲེགས་པ་གུམ་གུམ་ཆུམས༔ ཞེས་བསྐོར་ཞིང་ཐོག་མར་ཁྱུང་གི་ཟོར་ཐོགས་ལ༔ ཧཱུྃ༔ སྲིད་པའི་བྱ་ཁྱུང་ག་རུ་ཊཿ
མེ་གཤོག་བརྡེབ་ཅིང་ནད་དལ་འཇོམས༔ གནམ་ལྕགས་འབར་བའི་མཆུ་སྡེར་ཅན༔ ཁྲོྃ་ཁྲོྃ་ནད་བདག་སྙིང་ལ་ཁྲོཾ༔ ཆུམ་ཆུམ་ཀླུ་གཉན་སྙིང་ལ་ཆུམས༔ མྱོག་མྱོག་ས་བདག་སྲོག་རྩ་མྱོག༔ འགས་འགས་ནད་བདག་སྙིང་རྩ་འགས༔ ཐུམ་ཐུམ་རྒྱལ་བསེན་དམ་སྲི་ཐུམས༔ རྦད་རྦད་ལྷོག་ཡམས་སྙིང་རྩ་རྦད༔ ཕྱུང་ཕྱུང་ནད་བདག་རྨང་ནས་ཕྱུངས༔ ཆོད་ཆོད་མྱོག་ཐུམ་ཏྲིག་ཤ་བྷྱོཿ
ཨོཾ་ཁྲོྃ་ག་རུ་ཊ་ཧཱུྃ་ཀྲོ་ཏ་ཡ་གརྫ་ཡ་ཏྲིག་ཁྲོྃ་ཡ་གྲི་ཁྲོྃ་ཡ་ནད་བདག་གདུག་པའི་སྲོག་ལ་རྦད་རྦད་བྷྱོ་བྷྱོ་ཟློག་ཟློག༔
ཅེས་འཕངས་ནས། གདོང་མོ་བཞི་ཡི་ཟོར་ཐོགས་ལ། ཧཱུྃ༔ ཤ་ཟ་སྲིན་མོ་ཟངས་མཆེ་ཅན༔ ཁྲག་གི་རལ་པ་ཤ་ར་ར༔ གཡང་གཞི་རཀྟ་འདུ་རུ་རུ༔ མེ་འབར་ཚྭ་ཚྭ་སི་ལི་ལི༔ རྦད་དོ་མ་མོ་ལས་ལ་ཆོས༔ སྲིན་མོ་འབུམ་གྱིས་ཟོར་སྣ་དྲོངས༔
བརྣག་པའི་སངས་རྒྱས་བསྟན་དགྲ་སྒྲོལ༔ ནད་དལ་ཆོམས་ལ་ནད་བདག་སྒྲོལ༔ འབྱུང་པོ་ཐེའུ་རང་རྨང་ནས་ཕྱུངས༔ དམ་སྲི་འདྲེ་མོའི་སྙིང་ཁྲག་རོལ༔ གདུག་པའི་ས་བདག་ཀླུ་སྲིན་ཆུམས༔ སྤྲུལ་པའི་ལྕགས་སྡིག་དགྲ་ལ་བྷྱོཿ དུག་གི་ཕག་རྒོད་དགྲ་ལ་བྷྱོཿ དུག་སྦྲུལ་ནག་པོ་དགྲ་ལ་བྷྱོཿ མེ་ཡི་བྱ་ཁྱུང་དགྲ་ལ་བྷྱོཿ དགྲ་མཁར་དགྲ་ཡུལ་རྨང་ནས་ཤིགས༔
དུས་ལ་བབ་བོ་ས་མ་ཡ༔ བྷྱོ་བྷྱོཿ མ་རཀྨོ་རཀྵ་ཀྲོ་ཏི་མུ་ཁ་ལི་བྲིང་བྲིང་མྱུར་མྱུར༔ རུ་ཏྲ་ཨ་མུ་ཀ་མཱ་ར་མཱ་ར༔ མ་ཐ་མ་ཐ༔ བྷནྡྷ་བྷནྡྷ༔ མྱོག་ཐུམ་རྦད་དྲིལ་ཟློག་ཟློག༔ ཅེས་འཕང༌། དེ་ནས་གིང་ཆེན་ཡབ་ཡུམ་བཞིའི་ཟོར་ཐོགས་ལ། ཧཱུྃ༔
སྒྲོལ་བའི་གྲི་ཐོགས་ཡབ་ཡུམ་བཞི༔ རྦད་ཅིང་ཕོ་ཉར་མངག་པའི་ཚེ༔ ཤན་པ་སྲོག་ལ་རྔམ་པ་བཞིན༔ དགྲ་བོའི་མགོ་སྙིང་ཕྲོལ་ལ་ཤོག༔ མི་རྟ་ནང་ཚན་དཀྲུགས་ལ་ཤོག༔ ནམ་གྱི་ཕར་མ་ཚུར་ཕྱེད་ལ༔ དགྲ་བོའི་བླ་སྲོག་ཆོད་ལ་ཤོག༔ སྙིང་ཁྲག་དྲོན་མོ་འཐུང་བར་གྱིས༔ ཧཱུྃ༔ གཏོར་ཟོར་དྲག་པོ་ཤ་ར་ར༔
མཚོན་ཆའི་བུ་ཡུག་ཆི་ལི་ལི༔ དུག་མདའ་ནད་རླངས་ཐིབས་སེ་ཐིབ༔ འཕེན་ནོ་དྲག་པོའི་ཟོར་འཕེན་ནོ༔ དྲོངས་ཤིག་ཟོར་སྣ་དགྲ་ལ་དྲོངས༔ ཟོར་འཕང་ཚུར་ལ་མ་ལྡོག་ཅིག༔ དམིགས་པའི་དགྲ་བགེགས་ཤོར་ར་རེ༔ ད་ལྟ་ཉིད་དུ་སྒྲོལ་ལ་ཤོག༔ ཨོཾ་བཛྲ་ཀྲོ་ཏ་གིང་ཀ་ར་ཀྲོ་ཏི་ནི་ཙ་ཏུར་རཀྨོ་མུ་ཁ་ལི་བྷྱོཿ རྦད་ཐུན་ཏྲིག་མྱོག་ཡཾ་གཏོར་རཾ་ཆོད༔ ཊ་ཊ་དཱ་ཧ་ཡ༔
མ་ཐ་མཱ་ར་ཡ༔ རུ་ཏྲ་ནྲྀ་ཏྲི་མྱོག་ཐུམ་རྦད་རྦད༔ ཅེས་འཕང༌། དེ་ནས་མེ་ཧོྃ་སྦར་ལ་གཏོར་ཆེན་བཏེགས། ཧོཿ དགོངས་སུ་གསོལ་ལོ༔ གཟིགས་སུ་གསོལ་ལོ༔ རིག་འཛིན་ཨོ་རྒྱན་ཆེན་པོ་ཡབ་ཡུམ་དཔའ་བོ་མཁའ་འགྲོ་ཕྱོགས་བཅུའི་སངས་རྒྱས་རྒྱལ་སྲས་དྲང་སྲོང་བདེན་ཚིག་གྲུབ་པ་ཐམས་ཅད་དགོངས་སུ་གསོལ་ལོ༔ སྤྱིར་སངས་རྒྱས་བསྟན་པའི་སྤྱི་དགྲ༔ དཔལ་ལྡན་བླ་མའི་སྐུ་དགྲ༔
རྣལ་འབྱོར་བདག་གི་སྒོས་དགྲ༔ རྒྱུ་སྦྱོར་ཡོན་བདག་གི་རྐྱེན་དགྲ༔ སྔ་དགྲ་ལག་ཏུ་བརྡར་བ༔ ཕྱི་དགྲ་ཡིད་ལ་སེམས་པ༔ ད་དགྲ་ཐད་དུ་ལངས་པ༔ གདོང་ནས་རླུང་ལྟར་འཚུབས་པ༔ མི་ང་ལ་ལྷ་མེད་ཟེར་བ༔ ལྷ་ཁྱེད་ལ་མཐུ་མེད་ཟེར་བ༔ དབེན་གནས་ཆོས་འཁོར་བཅོམ་པ༔ དམག་ཇག་དགྲ་སྣ་སྟོན་པ༔
ནད་བདག་ཡམས་བདག་འབྱུང་པོ༔ བསམ་ངན་སྦྱོར་རྩུབ་འཆང་བ༔ ངོས་བསྟོད་ལྐོག་ནས་སྨད་པ༔ བཀའ་དང་དམ་ལ་འགལ་བ༔ བཞག་པའི་བྲན་གཡོག་ཁྲེལ་མེད༔ རུས་ཀྱི་ནང་ཚན་རྒྱབ་ལོག༔ དམ་ཉམས་སློབ་མ་ངོ་ལོག༔ བསྟན་པའི་རུ་ཏྲ་འབྱུང་པོ༔ ཡིད་ལ་དམིགས་པའི་དགྲ་བོ་དམ་ཉམས་པ་འདི༔ ལོ་དང་ཟླ་བར་མ་བཞག༔
ཞག་དང་ཟ་མར་མ་འགྱང་བར༔ ད་ལྟ་ཉིད་དུ་ཐལ་བ་རྡུལ་ཕྲན་བཞིན་དུ་བརླག་པར་མཛོད་ཅིག བྷྱོ་བྷྱོཿ བཟློག་བཟློག༔ མཱ་ར་ཡ་ཐུན་བྷྱོཿ རྦད་ཁ་ལ་དུན་ཙེ་དགྲ་བོ་དམ་ཉམས་མཱ་ར་ཡ་རྦད༔ གཏོར་ཆེན་མེ་ཧོམ་དུ་འཕང་ལ། ཧཱུྃ༔ བདག་གིས་བསྒྲུབས་པའི་གཏོར་ཟོར་འདི༔ དེ་རིང་དམ་ཉམས་དགྲ་ལ་འཕེན༔
ལྷ་སྲིན་སྡེ་བརྒྱད་དམག་དཔུང་སྐྱེད༔ ཉམས་པའི་དགྲ་བོ་ཆམ་ལ་ཕོབ༔ གཏོར་ཟོར་དབལ་ཁ་ཤ་ར་ར༔ དྲག་སྔགས་ཚྭ་ཚྭ་སི་ལི་ལི༔ ཕོ་ཉ་སྲོག་ལེན་ཁྱུགས་སེ་ཁྱུག༔ ནམ་གྱི་ཕར་མ་ཚུར་ཕྱེད་ལ༔ དགྲ་བོའི་སྲོག་རྩ་ཆོད་ལ་ཤོག༔ ཟོར་སྣ་ལས་བྱེད་ཤན་པས་དྲོངས༔ དགྲ་བོའི་སྙིང་ལ་མཱ་ར་ཡ༔ ཨོཾ་ཡ་མ་དུ་ན་དུ་བྷྱོཿ
ཐུན་ཙ་ཐུན་ཡ་བྷྱོཿ རྦ་དུ་ཤག་དུ་བྷྱོཿ ཏྲིག་ཐུཾ་གཟེར་ཐུཾ་བྷྱོཿ མཱ་ར་ཡ་བྷྱོཿ ཞེས་འཕང་ཞིང་དར་ནག་གཡབ་མོ་དང་དམོད་མོ་བྱ། ཧཱུྃ༔ རང་བྱུང་དུར་ཁྲོད་ཕོ་བྲང་ཨེ་ཡི་ཀློང༔ གྲུ་གསུམ་མེ་རི་འབར་བའི་དཀྱིལ་འཁོར་ནས༔ འཇིགས་བྱེད་པདྨ་ཁྲག་འཐུང་ལྷ་ཚོགས་རྣམས༔ མི་མངོན་དབྱིངས་ནས་ཐུགས་རྗེ་སྐུར་བཞེངས་ལ༔
ནད་རིམས་དལ་ཡམས་བཟློག་པའི་ཕྲིན་ལས་མཛོད༔ ཧཱུྃ༔ ཁྲམ་ཁ་ནག་པོ་གཤིན་རྗེའི་གདོན༔ གཟི་བྱིན་སྟོབས་ཀྱིས་བཟློག་ཏུ་གསོལ༔ འཆི་བདག་ཞགས་ཐོགས་བདུད་ཀྱི་གདོན༔ དྲག་ཤུལ་སྟོབས་ཀྱིས་བཟློག? ཤྭ་ཁ་ཐོགས་པ་བཙན་གྱི་གདོན༔ གཏུམ་པའི་སྟོབས་ཀྱིས་བཟློག་ཏུ་གསོལ༔ འཆི་བདག་ཞགས་ཐོགས་བདུད་ཀྱི་གདོན༔ དྲག་ཤུལ་སྟོབས་ཀྱིས་བཟློག? ནད་རྐྱལ་ཐོགས་པ་མ་མོའི་གདོན༔ རྔམ་པའི་སྟོབས་ཀྱིས? བསེ་རག་ཆུང་སྲི་འགོང་པོའི་གདོན༔
ཁྲོ་བོའི་སྟོབས་ཀྱིས? སྨྱོ་འབོག་སྙིང་གཟིར་རྒྱལ་བསེན་གདོན༔ གཤེ་བའི་སྟོབས་ཀྱིས? གོད་སྲི་འཐབ་འཁོན་ཡུལ་གྱི་འདྲེ༔ སྒེག་པའི་སྟོབས་ཀྱིས? ལོ་ཉེས་སད་སེར་འབྱུང་འཁྲུག་གདོན༔ དཔའ་བའི་སྟོབས་ཀྱིས? དབང་ཐང་བདུད་དང་གཡང་ཁ་ཉམ༔ རྒོད་པའི་སྟོབས་ཀྱིས? དུས་འཁྲུག་མཚོན་ཆ་དལ་འབབ་རྣམས༔ མཐུ་རྩལ་སྟོབས་ཀྱིས་བཟློག་ཏུ་གསོལ༔ ཧཱུྃ༔ གཞན་ཡང་བཟློག་ཅིང་བསྒྱུར་བ་ནི༔ ལྷ་སྲིན་འཁྲུགས་པའི་དལ་ཁ་ཟློག༔ ཀླུ་སྲིན་ལྷོག་ཡམས་འབེབས་པ་ཟློག༔
ས་བདག་ཞ་གྲུམ་གཏོང་བ་ཟློག༔ གཉན་མཛེ་རྒྱུགས་འགྱེལ་བདུན་དྲུག་ཟློག༔ ཁྲག་སྐྱུགས་ཏྲེ་ཏྲེ་ནག་པོ་ཟློག༔ ཤ་ཁོལ་དམར་བཤལ་འབྲུམ་བུ་ཟློག༔ རྒྱ་ནད་གཟེར་ཐུམ་སྨྱོ་འབོག་ཟློག༔ རྐྱེན་ངན་བར་ཆད་དགྲ་ལ་ཟློག༔ ཨོཾ་ཁྲོཾ་ཀྲོ་ཏ་ཡ་བྷྱོཿ ཛ་ཏྲི་རྦད་ཏྲི་ཡ་བྷྱོཿ ནད་བདག་ཤཾ་ལོང་ལ་ཡ་བྷྱོཿ ནད་མཁར་རུ་ཏྲ་ཡ་ཤིག༔
ཏྲིག་ཁྲོཾ་མཱ་ར་ཡ༔ ནད་བདག་འབྱུང་པོ་ཁ་ཐམ་རྦད་ཆྀང༔ བྷྱོ་བྷྱོ་ཟློག་ཟློག༔ ཁྱད་པར་དུ་ནམ་མཁར་བཞུགས་པའི་དམ་ཚིག་འཁོར་ལོ་ཁྲོས་འཁྲུག་རྔམ་པས་ཟོར་རྫས་ནད་མཚོན་དུག་གི་ཆར་ཕབ་པས་དགྲ་དཔུང་བསད། བགེགས་དཔུང་བཅོམ། སླར་མི་ལྡོག་པའི་རྒྱས་བཏབ་པར་མོས་ལ་ལྟ་བའི་ཀློང་དུ་བཞག་པར་བྱའོ། དེ་ནས་སྲུང་འཁོར་བསྒོམ་པ་ནི། ཁ་ནང་དུ་བསྐོར་ལ། ཡེ་ཤེས་རང་སྣང་གི་འོད་ཟེར་མི་ཤིགས་པའི་སྲུང་མཚམས་རིམ་པ་བདུན་གྱི་སྣོད་བཅུད་མུ་མེད་དུ་བཅིངས་པར་བལྟས་ལ། ཧཱུྃ༔
ཁྲོ་རྒྱལ་ཐུགས་ལས་སྲུང་བའི་གུར༔ རྡོ་རྗེ་ལྕགས་སྡིག་བྱ་ཁྱུང་འཕྲོས༔ གྲི་གུག་ཁ་ཊྭཱཾ་མེ་ཡི་གུར༔ སྲ་མཁྲེགས་ཕ་ལམ་རང་བཞིན་གྱུར༔ ཨོཾ་བཛྲ་ཙཀྲ་རཀྵ༔ ཏྲི་པཱ་པཾ་ཙཀྲ་རཀྵ༔ ཁྲོཾ་ག་རུ་ཊ་ཙཀྲ་རཀྵ༔ ཀ་ར་ཏི་ཀ་ཙཀྲ་རཀྵ༔ ཏྲི་ཤཱུ་ལ་ཙཀྲ་རཀྵ༔ རྃ་ཛྭ་ལ་ཙཀྲ་རཀྵ༔
ཨེ་སྭ་བྷཱ་ཙཀྲ་རཀྵ༔ ཞེས་འཁོར་འདས་མཐའ་བྲལ་ཀ་དག་གཉུག་མ་བརྡལ་ཁྱབ་དུས་གསུམ་མཉམ་པ་ཉིད་དུ་འཁོར་བས་མཚམས་བཅད་དོ། སླར་ཁ་ཕྱིར་བསྐོར་ནས་བཟློག་པ་ནི། བདག་ཉིད་དཔལ་ཆེན་ཕྱག་རྒྱ་ཡོངས་རྫོགས་པ༔ སྟོང་གསུམ་ཟིལ་གནོན་འཇིག་རྟེན་གཡོ་ཞིང་འཁྲུགས༔ སྡེ་བརྒྱད་གནོད་བྱེད་སྒབ་འདྲེ་རྦོད་གཏོང་རྣམས༔ དབང་མེད་འདར་ཆུམ་བླ་རྟེན་སྲོག་ཡིད་འཕྲོག༔ ཟློག་བྱེད་ཁྲོ་ཚོགས་དྲག་སྔགས་སྟོབས་ལྡན་པས༔ བྱད་མ་རང་གཤེད་དབབ་ནས་བརླག་པར་གྱུར༔ ཞེས་མོས་ལ་ ཨོཾ་ཨཱཿཧཱུྃ་ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ྄༔
ཨཱཿཧཱུྃ༔ བྱད་མ་ནྲྀ་ཏྲི་ཏྲིག་ནན༔ ཨེ་ཐུམ་ཛ་རྦད་བྷྱོཿ ཨོཾ་ཏྲིག་ཁྲོཾ་བྷྱོཿ མཱ་ར་ཡ་དུ་བྱད་མ་ཟློག༔ བྷྱོ་མཱ་ར་ཡ་རྦད༔ ཧཱུྃ་བནྡྷེ་ཤ་ཡ་མྱོག༔ མྱ་ལོ་ཤ་ཡ་རྦད༔ ཏི་ལོ་ཤ་ཡ་རྦད༔ ནུ་ལོ་ཤ་ཡ་རྦད༔
བནྡྷེ་བྲག་ཚལ་པ༔ སྲོག་རྩ་ཆོད༔ སྙིང་རྩ་ཆོད༔ རྩད་ནས་ཆོད༔ དྲུངས་ནས་ཕྱུངས༔ བདག་ཅག་འཁོར་དང་བཅས་པ་ལ་རྦོད་གཏོང་ཕུར་ཁ་གནོད་པ་ཐམས་ཅད་དམ་ཉམས་དགྲ་ལ་ཨ་མུ་ཀ་ཕྱེས༔ ཕྱེ་མར་ཕུར་ཡ་ཛཿ ཤིང་ཏྲིང་མཱ་ར་ཡ་རྦད༔ ཅེས་ཟློག་སྔགས་ཚར་གསུམ་བཟླས་ནས། ན་མོ༔
བླ་མ་སངས་རྒྱས་ཆོས་དགེ་འདུན༔ ཡི་དམ་དཀྱིལ་འཁོར་ལྷ་ཚོགས་དང༔ མཁའ་འགྲོ་ཆོས་སྐྱོང་བྱིན་རླབས་དང༔ གསང་སྔགས་དྲག་པོའི་མཐུ་སྟོབས་ཀྱིས༔ རྣལ་འབྱོར་བདག་ཅག་འཁོར་བཅས་ལ༔ སྔོན་གྱི་ལས་དང་འཕྲལ་གྱི་རྐྱེན༔ ཆག་ཆེ་ཉམ་ང་རྨི་ལྟས་རྩུབ༔ རྦོད་གཏོང་རྦད་འདྲེ་ཟོར་ཐུན་ཧོྃ༔ བྱད་ཕུར་གཏད་ཁྲམ་ཕུང་སེལ་ངན༔ བཞི་བརྒྱ་རྩ་བཞིའི་ནད་རྣམས་དང༔
སྟོང་ཕྲག་བརྒྱད་ཅུའི་བགེགས་ཀྱི་ཚོགས༔ སྒྲུབ་ལ་བར་དུ་གཅོད་པ་ཡི༔ བདུད་སྡེ་དཔུང་དང་བཅས་པ་རྣམས༔ བྷྱོ་བྷྱོ་སྡང་བའི་དགྲ་ལ་ཟློག༔ དགྲ་བགེགས་སྟེང་དུ་མཱ་ར་ཡ༔ ནྲྀ་ཏྲི་ཤ་ཏྲུཾ་ཧུར་ཐུམ་ཛཿ བྷྱོ་བྷྱོ་ཟློག་ཟློག་ཧཱུྃ་ཡཾ་ཕཊ྄༔ སོགས་དམོད་མོ་དང་ཐལ་རྡེབ་བཅས་པ་བྱ་ཞིང་དམིགས་པའི་ངང་དུ་བསྐྱང༌། དེ་ནས་དེར་ཐོ་ཞིག་གི་ངོར་ཁྲོཾ་ཡིག་བྲིས་པ་ཁ་ཕྱིར་བསྟན་བསླངས་ཏེ། ཧཱུྃ༔
སྤྲུལ་པའི་བྱ་ཁྱུང་ག་རུ་ཊཿ འཁོར་ཡུག་གནམ་ལྕགས་ཚྭ་ཚྭ་འཁྲིགས༔ འབྱུང་པོ་ཕྱིར་འབྲངས་ཁྱོད་ལ་གཏད༔ བསྐལ་པ་སྟོང་དུ་མ་ཤོར་རྒྱ༔ ཨོཾ་ཁྲོྃ་ག་རུ་ཊ་བྷྱོ་བྷྱོཿ ཕཻཾ་ཕཻཾ་ཙཀྲ་ཡ་ཐུན་ཐུན་ནན༔ ཞེས་བརྗོད་དེ་ནས་ཕྱི་མིག་མི་ལྟ་ཞིང་སློབ་དཔོན་གྱི་སྣེ་ཁྲིད་དེ་བྱས་ཏེ་སྒོ་དྲུང་དུ་སླེབས་པ་དང༌། བཟློག་གཞོང་སྦུབ། བཤལ་ཆུ་བརྟན་མར་བླུགས་ནས། ཧཱུྃ༔
བོད་ཁམས་སྐྱོང་བ་བརྟན་མའི་ཚོགས༔ ལྷབ་ལྷུབ་རྒྱན་ལྡན་སིལ་སྙན་སྒྲ༔ བརྡ་གར་གླུ་དབྱངས་ཁྱུགས་སེ་ཁྱུག༔ མཆོད་གཏོར་བཞེས་ལ་ཕྲིན་ལས་མཛོད༔ ཨོཾ་མ་མ་ཏིང་ཏིང་ཤག་ཤག་ལེ་ལེ་མ་ཧཱ་བྷ་ལིངྟ་ཁཱ་ཧི༔ མེ་དགྲ་ཆུ་བསད་ཀྱི་རྟ་བྲོ་བརྡུང་ཞེས་པས༔ རྟ་བྲོ་བརྡུང་བ་ནི། ཧཱུྃ་ཧཱུྃ་ཧཱུྃ༔ སྟོང་གསུམ་ཆེམ་ཆེམ་ཁྲོ་བོའི་བྲོ༔ མནན་ནོ་མ་སྲིང་མཁའ་འགྲོའི་བྲོ༔
ནམ་ཡང་མ་ལྡང་ལས་ཀྱི་བྲོ༔ སྒབ་འདྲེ་དམ་སྲི་འདུལ་ཞིང་བཤིག༔ ཨོཾ་ནན༔ ཨཱ་ནན༔ ཧཱུྃ་ནན༔ མཱ་ར་ཡ་ནན༔ མེ་ཆུས་རྒྱས་གདབ། གཏོར་སྣོད་ཁ་ཡར་བསླངས་པར་འབྲུ་འཐོར། དེ་ནས་ཆང་ཕུད་ཕྱེ་མར་ཐོགས་ལ། ཧཱུྃ༔
རྒྱལ་བའི་དཀྱིལ་འཁོར་ཡི་དམ་ལྷ་ཚོགས་ལ༔ ཟད་མེད་སྤྲུལ་པའི་མཆོད་པ་དཔག་ཡས་འབུལ༔ རྟེན་འབྲེལ་ཆོས་བཞིན་སྨོན་ལམ་ཤུགས་ཕྱུང་ནས༔ སྐུ་བཞིའི་དཔལ་འབྱོར་རྒྱས་པའི་དངོས་གྲུབ་སྩོལ༔ ཕྱེ་མར་བཀྱེ་ཞིང༌། ཧཱུྃ༔ ཆོས་སྐུ་སྐྱེ་མེད་རོལ་རྩལ་དྲག་པོའི་ལྷས༔ ལས་སྒྲིབ་རྐྱེན་ངན་མ་རིག་འཁྲུལ་གཟུགས་རྣམས༔ ཤུགས་སྒྲོལ་དམོད་པ་ཟབ་མོས་ཚར་བཅད་ནས༔ རྒྱལ་ཁམས་ཕྱོགས་མེད་བདེ་བའི་བཀྲ་ཤིས་ཤོག༔
ཅེས་ཕྱེ་མར་ལྷག་མ་རྣམས་གཏོར་ཞིང་ལྷ་རྒྱལ་བརྗོད། སྒོ་དྲུང་དུ་སྲུང་འཁོར་སྦྱར་ཡོད་ན་རབ་གནས་འཐོར། ནང་དུ་ལོག་ནས་ཚེ་རྫས་བཤམ། དབང་གི་ལས་བྱང་བཞིན་ཚེ་འཛབ་བཟླ་ཞེས་པས། བདག་ཐུགས་གསང་བདག་ཐུགས་མཆོག་ཉི་ཟླའི་ཀློང༔ དྭངས་མ་ལྔ་ལྡན་འོད་ཀྱི་རྡོ་རྗེ་ནི༔ རྩེ་ལྔ་ཧྲཱིཿས་མཚན་ཧྲཱིཿཡི་འོད་ཟེར་དང་༔ གཉིས་མེད་ཐ་མར་སྙིང་པོ་གཡས་སུ་འཁོར༔ ཚེ་བདག་ཐུགས་ཀར་ཉི་ཟླ་ཁ་སྦྱོར་དང་༔ ཧྲཱིཿཡིག་སྔགས་ཕྲེང་མཐིང་གསལ་སྒྲ་བཅས་འཁོར༔
བདེ་སྟོང་ཉམས་འབར་འོད་ཟེར་ཕྱོགས་བཅུར་འཕྲོས༔ མགྱོགས་མ་འབུམ་སྡེ་བསྐུལ་ཞིང་སྟོང་གསུམ་ཁྱབ༔ བདེ་གཤེགས་བྱིན་རླབས་ཚེ་ལ་དབང་བའི་མཐུས༔ ལྷ་ཀླུ་མི་དང་འབྱུང་ལྔའི་དྭངས་བཅུད་བཅས༔ ཡེ་ཤེས་ལྔ་ལྡན་འོད་མདངས་འཚེར་བ་བསྡུས༔ བཻཌཱུར་སྔོན་པོའི་རི་རབ་ཁོང་སེང་ནས༔ ཉི་ཟླ་བྱེ་བའི་འོད་འབར་ལྟར་མི་བཟོད༔ ཁྱེད་ཤེས་གདུང་ཤུགས་དྲག་པོའི་གསོལ་བཏབ་པས༔ ཚེ་བཅུད་དྭངས་མ་ཡེ་ཤེས་བདུད་རྩིའི་རྒྱུན༔ ལྔ་ལྡན་བར་མ་ཆད་པ་བདག་ཉིད་ཀྱི༔
ཐུགས་སྲོག་ལ་ཐིམ་བླ་ཚེ་རང་བཞིན་ཁུག༔ སྲོག་ཚེ་ཉམས་པ་གསོས་ལ་བཀྲགས་མདངས་གསལ༔ ལུས་ཀྱི་ནང་ཁེངས་སྣང་སྲིད་འོད་ཕུང་གཏིབ༔ བ་སྤུའི་བུ་གར་རྡོ་རྗེ་མེ་རིའི་གཏམས༔ འཆི་མེད་རྡོ་རྗེའི་སྐུ་མཆོག་འགྲུབ་པར་དམིགས༔ ཨོཾ་བཛྲ་ཨཱ་ཡུ་ཥེ་ཧཱུྃ་བྷྲཱུྃ་ནྲྀ་ཛཿ སིདྡྷི་ཕ་ལ་ཧཱུྃ་ཨཱཿ དེ་ནས་ཚེ་འགུགས་པ་ནི༔ མདའ་དར་དཀར་པོ་ཐོགས་ལ༔ ཧཱུྃ༔
རྡོ་རྗེ་རིགས་ཀྱི་ཚེ་བདག་མ༔ ཤར་ཕྱོགས་དཀར་མོ་མགྱོགས་མ་འབུམ༔ གླིང་བཞི་ཚེ་ཡི་བཅུད་བསྡུས་ལ༔ རྣལ་འབྱོར་བདག་གི་ལུས་ལ་སྟིམས༔ འཆི་མེད་རིག་འཛིན་ཐོབ་པར་ཤོག༔ དེ་ནས་མདའ་དར་སེར་པོ་ཐོགས་ལ༔ ཧཱུྃ༔ རིན་ཆེན་རིགས་ཀྱི་ཚེ་བདག་མ༔ ལྷོ་ཕྱོགས་སེར་མོ་མགྱོགས་མ་འབུམ༔ གླིང་བཞི་ཚེ་ཡི་བཅུད་བསྡུས་ལ༔
རྣལ་འབྱོར་བདག་གི་ལུས་ལ་སྟིམས༔ འཆི་མེད་རིག་འཛིན་ཐོབ་པར་ཤོག༔ མདའ་དར་དམར་པོ་ཐོགས་ལ༔ ཧཱུྃ༔ པདྨ་རིགས་ཀྱི་ཚེ་བདག་མ༔ ནུབ་ཕྱོགས་དམར་མོ་མགྱོགས་མ་འབུམ༔ གླིང་བཞི་ཚེ་ཡི་བཅུད་བསྡུས་ལ༔ རྣལ་འབྱོར་བདག་གི་ལུས་ལ་སྟིམས༔ འཆི་མེད་རིག་འཛིན་ཐོབ་པར་ཤོག༔ མདའ་དར་ལྗང་གུ་ཐོགས་ལ༔
ཧཱུྃ༔ ལས་ཀྱི་རིགས་ཀྱི་ཚེ་བདག་མ༔ བྱང་ཕྱོགས་ལྗང་མོ་མགྱོགས་མ་འབུམ༔ གླིང་བཞི་རི་རབ་བཅུད་བསྡུས་ལ༔ རྣལ་འབྱོར་བདག་གི་ལུས་ལ་སྟིམས༔ འཆི་མེད་རིག་འཛིན་ཐོབ་པར་ཤོག༔ མདའ་དར་སྔོན་པོ་ཐོགས་ལ༔ ཧཱུྃ༔ བུདྡྷ་རིགས་ཀྱི་ཚེ་བདག་མ༔ དབུས་ཕྱོགས་སྔོན་མོ་མགྱོགས་མ་འབུམ༔
གླིང་བཞི་ཚེ་ཡི་བཅུད་བསྡུས་ལ༔ རྣལ་འབྱོར་བདག་གི་ལུས་ལ་སྟིམས༔ འཆི་མེད་རིག་འཛིན་ཐོབ་པར་ཤོག༔ ཨོཾ་བཛྲ་རཏྣ་པདྨ་ཀརྨ་ཌཱཀྐི་ནཱི་ཧ་རི་ནི་ས་ཨཱ་ཡུརྫྙཱ་ན་པུཥྚིཾ་ཀུ་རུ་ཡེ་སྭཱ་ཧཱ༔ དབང་བླང་གཏང་རག་གི་མཆོད་བསྟོད་སོགས་རྗེས་ཆོག་རྣམས་གཞུང་བཞིན་བྱ། ལས་དཀྱིལ་མཆོད་གཏོར་སོགས་རྗེས་མི་མངོན་པར་དབེན་པར་བསྡུའོ། དེ་ལྟར་ཁྲག་འཐུང་པདྨ་དྲག་པོའི་གཏོར་ཟློག་བཀླག་ཆོག་ཏུ་བཀོད་པ་འདི་ཡང་མྱང་སྟོན་ཀོང་སྨྱོན་རིག་འཛིན་ཕྲིན་ལས་སོགས་སྐལ་ལྡན་གྱི་སློབ་བུ་སྨྱོན་པའི་ཅོད་པན་འཆང་བ་འགའ་ཞིག་གིས་བསྐུལ་ངོར། སྐྱིད་གྲོང་སྨྱོན་པས་འཇིགས་བྱེད་དྲག་པོའི་དབེན་གནས་ཡང་རྫོང་རྡོ་རྗེའི་རྫོང་དུ་བསྒྲིགས་པ་འདིས་ཀྱང༌། དུས་ཀྱིས་ཆད་པ་མི་བསྲུན་པ་རྨང་མེད་འཇོམས་པའི་རྒྱུར་གྱུར་ཅིག ། སརྦ་མངྒ་ལཾ།། །།
དེ་ལྟར་ཨོ་རྒྱན་རྩ་གསུམ་གླིང་པའི་ཟབ་གཏེར་བླ་མ་དྲག་པོ་པདྨ་ཁྲག་འཐུང་གི་གཏོར་ཟློག་འདི་ཉིད་གང་གི་ཐུགས་སྲས་རིག་འཛིན་ཆེན་པོ་ཨོ་རྒྱན་རོག་རྗེ་གླིང་པའམ་སྐྱིད་སྨྱོན་ཐུགས་མཆོག་རྡོ་རྗེའི་ཆོག་ཁྲིགས་ཕས་རྒོལ་དཔུང་འཇོམས་ཞེས་བྱ་བ་འགྲན་ཟླ་དང་བྲལ་བར་བཞུགས་པ་ལ་གསར་བཟོ་དགོས་པ་མ་མཆིས་ཀྱང་སྔར་གྱི་ཆོག་ཁྲིགས་སུ་མང་པོ་སོགས་ཁོངས་སུ་བསྡུས་ལ་འགའ་ཞིག་གཞན་དུ་ཞལ་འཕང་མཛད་པ་རྣམས་རང་རེ་བློ་དམན་རྣམས་ལ་ལག་ལེན་ཐེབས་དཀའ་བར་བརྟེན་དཔེ་འཚོལ་མི་དགོས་པ་ཆུ་འབབ་ཀྱི་ཚུལ་དུ་བཀླགས་པས་གྲུབ་པ་ཞིག་བགྱིས་ན་ཕན་ཐོགས་ཆེ་བར་འདུག་པས་ཅི་ནས་ཀྱང་ཐུགས་རྗེས་འཛིན་པར་ཞུ་ཞེས་ཆོས་བརྒྱུད་འདིར་ཚེ་རབས་ཕྲེང་བར་དད་མོས་མི་ཕྱེད་པའི་བློ་གྲོས་ཅན་ཁམས་འབྲོང་སྨད་ལྕི་སྲིབ་དཔོན་ཚང་གི་རྒྱུད་འཛིན་མི་དབང་འབྲོང་དཔོན་དཔའ་རྒོད་མཆོག་ནས་ལྷ་རེག་ཉིན་མོ་བདེ་ལེགས་ཀྱིས་སྣ་དྲངས་རིན་པོ་ཆེའི་བུམ་པ་ཆ་ལྡན་གནམ་ལྕགས་དབལ་ཕུར་དབང་མདོག་དར་གྱི་ཅོད་པན་སོགས་ལས་བཞིའི་གྲངས་ལྡན་གྱི་འབུལ་ནོད་གྱ་ནོམ་པ་དང་བཅས་འབྲོང་བླ་ཀརྨའི་མཚན་ཅན་རྒྱུད་བསྐུལ་ངོར་རིག་འཛིན་གནམ་ལྕགས་རྡོ་རྗེའི་ཆོས་རིགས་ཀྱི་བརྒྱུད་འཛིན་དུ་རློམ་པའི་ཕྱོགས་ཉུལ་གྱི་དཱ་རི་དྲ་ཨོ་རྒྱན་གསང་སྔགས་བསྟན་འཛིན་དཔལ་བཟང་པོའམ་རབ་བཏགས་སྒོ་ཆེན་སྤྲུལ་མིང་དུ་འབོད་པས་རྩ་བའི་ཡི་གེ་དབུ་མེད་ལས་ཞུ་དག་དང་བཅས་དབུ་ཅན་དུ་བསྒྱུར་ཞིང་སོགས་ཁོངས་སུ་ཡོད་པ་རྣམས་ནར་གྱིས་བཤངས་ལ། གཞན་དུ་ཞལ་འཕང་བ་རྣམས་དཀྱུས་སུ་བཙུད་ཅིང་གོ་རིམ་འཁྲུགས་བསྡེབས་དང་བཅས་བཀའ་གཏེར་སྲི་ཞུ་ཨེ་ཝཾ་དཔེ་སྐྲུན་ཁང་དུ་མ་ཕྱི་རྣམས་འཕྲུལ་པར་དུ་བསྐྲུན་པའི་སྐབས་འབྲོང་པ་རྡོ་ཤུལ་གྱི་བནྡེ་ཨཽ་ཌཱི་མིང་ནས་ཡིག་བྲིས་དང་རི་བླ་ཀརྨ་ལོངས་སྤྱོད་ཀྱིས་ཞུ་དག་གི་མཐུན་འགྱུར་མཛད་པའི་དགེ་བས་བསྟན་པ་འདི་ཉིད་ཕྱོགས་དུས་གནས་སྐབས་ཀུན་ཏུ་དར་ཞིང་རྒྱས་ལ་ཡུན་རིང་དུ་གནས་པའི་རྒྱུར་གྱུར་ཅིག། །། ༈ པདྨ་ཁྲག་འཐུང་གི་བཟློག་པ་གྲངས་གསོག་ནི། ཧཱུྃ༔ རང་བྱུང་དུར་ཁྲོད་ཕོ་བྲང་ཨེ་ཡི་ཀློང༔ གྲུ་གསུམ་མེ་རི་འབར་བའི་དཀྱིལ་འཁོར་ནས༔ འཇིགས་བྱེད་པདྨ་ཁྲག་འཐུང་ལྷ་ཚོགས་རྣམས༔ མི་མངོན་དབྱིངས་ནས་ཐུགས་རྗེ་སྐུར་བཞེངས་ལ༔ ནད་རིམས་དལ་ཡམས་བཟློག་པའི་ཕྲིན་ལས་མཛོད༔ ཧཱུྃ༔
ཁྲམ་ཁ་ནག་པོ་གཤིན་རྗེའི་གདོན༔ གཟི་བྱིན་སྟོབས་ཀྱིས་བཟློག་ཏུ་གསོལ༔ འཆི་བདག་ཞགས་ཐོགས་བདུད་ཀྱི་གདོན༔ དྲག་ཤུལ་སྟོབས་ཀྱིས་བཟློག? ཤྭ་ཁ་ཐོགས་པ་བཙན་གྱི་གདོན༔ གཏུམ་པའི་སྟོབས་ཀྱིས་བཟློག་ཏུ་གསོལ༔ འཆི་བདག་ཞགས་ཐོགས་བདུད་ཀྱི་གདོན༔ དྲག་ཤུལ་སྟོབས་ཀྱིས་བཟློག? ནད་རྐྱལ་ཐོགས་པ་མ་མོའི་གདོན༔ རྔམ་པའི་སྟོབས་ཀྱིས? བསེ་རག་ཆུང་སྲི་འགོང་པོའི་གདོན༔ ཁྲོ་བོའི་སྟོབས་ཀྱིས? སྨྱོ་འབོག་སྙིང་གཟིར་རྒྱལ་བསེན་གདོན༔ གཤེ་བའི་སྟོབས་ཀྱིས? གོད་སྲི་འཐབ་འཁོན་ཡུལ་གྱི་འདྲེ༔
སྒེག་པའི་སྟོབས་ཀྱིས? ལོ་ཉེས་སད་སེར་འབྱུང་འཁྲུག་གདོན༔ དཔའ་བའི་སྟོབས་ཀྱིས? དབང་ཐང་བདུད་དང་གཡང་ཁ་ཉམ༔ རྒོད་པའི་སྟོབས་ཀྱིས? དུས་འཁྲུག་མཚོན་ཆ་དལ་འབབ་རྣམས༔ མཐུ་རྩལ་སྟོབས་ཀྱིས་བཟློག་ཏུ་གསོལ༔ ཧཱུྃ༔ གཞན་ཡང་བཟློག་ཅིང་བསྒྱུར་བ་ནི༔ ལྷ་སྲིན་འཁྲུགས་པའི་དལ་ཁ་ཟློག༔ ཀླུ་སྲིན་ལྷོག་ཡམས་འབེབས་པ་ཟློག༔ ས་བདག་ཞ་གྲུམ་གཏོང་བ་ཟློག༔ གཉན་མཛེ་རྒྱུགས་འགྱེལ་བདུན་དྲུག་ཟློག༔
ཁྲག་སྐྱུགས་ཏྲེ་ཏྲེ་ནག་པོ་ཟློག༔ ཤ་ཁོལ་དམར་བཤལ་འབྲུམ་བུ་ཟློག༔ རྒྱ་ནད་གཟེར་ཐུམ་སྨྱོ་འབོག་ཟློག༔ རྐྱེན་ངན་བར་ཆད་དགྲ་ལ་ཟློག༔ ཨོཾ་ཁྲོཾ་ཀྲོ་ཏ་ཡ་བྷྱོཿ ཛ་ཏྲི་རྦད་ཏྲི་ཡ་བྷྱོཿ ནད་བདག་ཤཾ་ལོང་ལ་ཡ་བྷྱོཿ ནད་མཁར་རུ་ཏྲ་ཡ་ཤིག༔ ཏྲིག་ཁྲོཾ་མཱ་ར་ཡ༔ ནད་བདག་འབྱུང་པོ་ཁ་ཐམ་རྦད་ཆྀང༔
བྷྱོ་བྷྱོ་ཟློག་ཟློག༔ ཅེས་གཏེར་གཞུང་ལས་གུ་ཧྱས་ཁོལ་དུ་ཕྱུང་བའོ།། །། པདྨ་ཁྲག་འཐུང་གི་བཟློག་པ་གྲངས་གསོག་ནི། ཧཱུྃ། ཆོས་དབྱིངས་ཀ་དག་དྲག་པོ་ཨེ་ཡི་ཀློང༌། ། ལྷུན་གྲུབ་རང་རྩལ་པདྨ་ཧེ་རུ་ཀ ། དབྱིངས་རིག་ཟུང་འཇུག་ཀློང་ནས་སྐུར་བཞེངས་ལ། ། ཉོན་མོངས་བསྒྲལ་བའི་མཆོད་པ་འདི་བཞེས་ལ། ། དུས་འཁྲུགས་ཕྱི་ཡི་རྐྱེན་ངན་བཟློག་ཏུ་གསོལ། ། འབྱུང་འཁྲུགས་ནང་གི་ནད་གདོན་བཟློག་ཏུ་གསོལ། །
སེམས་འཁྲུགས་གསང་བའི་བར་ཆད་བཟློག་ཏུ་གསོལ། ། བཟློག་གོ་དུག་ལྔ་ཡེ་ཤེས་ལྔ་རུ་ཟློག ། བསྒྱུར་རོ་རྣམ་རྟོག་བག་ཆགས་དབྱིངས་སུ་སྒྱུར། ། བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད། པདྨ་ཁྲག་འཐུང་གི་བཟློག་པའི་གྲངས་གསོག་ཆེད་འདི་བཞིན་བྲིས་ཞེས་རང་སློབ་ཨཽ་ཌཱི་མིང་གིས་ཆེད་བསྐུལ་བཞིན་གུ་ཧྱས་སྨྲས་རིམ་བཞིན་བསྐུལ་བ་པོས་བྲིས་པ་དགེའོ།། །། བླ་མ་དྲག་པོ་པདྨ་ཁྲག་འཐུང་ལས། དམ་སྲི་མནན་པ་ལྡང་མེད་འཆི་བདག་ནག་པོའི་གྲེ་ཧོམ་དུ་གཏད་པ་ཞེས་བྱ་བ་བཞུགས་སོ།། དུས་གསུམ་རྒྱལ་བའི་མཁྱེན་བརྩེ་ནུས་པའི་དཔྱིད། ། དབང་དྲག་ཁྲོ་རྒྱལ་པདྨ་ཧེ་རུ་ཀཿ མངོན་སྤྱོད་དྲག་པོའི་ལྷ་ལ་གུས་བཏུད་དེ། །
ལས་མཐའ་མནན་པའི་ཕྲིན་ལས་འདིར་གསལ་བྱ། དེ་ལ་སྦྱོར་དངོས་རྗེས་གསུམ་ལས། ཐོག་མར་དཀྱིལ་འཁོར་འདི་ཉིད་དུ། དབང་ཐོབ་ཅིང་བསྐྱེད་རྫོགས་དམ་ཚིག་དྲོད་ཐོབ་པའི་རྣལ་འབྱོར་པས་ཤིན་ཏུ་འདུལ་དཀའི་མི་བསྲུན་སྐྱེ་བོའི་ཚོགས་ཞི་བས་འདུལ་བར་དཀའ་བ་རྣམས་བརྩེ་བས་མི་དོར་བར་ཐབས་མངོན་སྤྱོད་དྲག་པོའི་སྦྱོར་བ་ལ་བརྟེན་ནས་ཚར་གཅོད་རྗེས་འཛིན་གྱི་ལས་ལ་འཇུག་པ་ལ། རྩ་བ་སྲུང་བཟློག་བསད་པའི་ལག་ལེན་གཞུང་གསལ་ལྟར་ལས་ཀྱི་མཐའ་བསྡུ་བ་དྲག་པོ་མནན་པའི་ལས་རིམ་ལ་འཇུག་པ་ནི། ཐོག་མར་གཞུང་བསྲང་ལ་བདག་མདུན་དུས་གཅིག་ཏུ་བསྐྱེད་པའམ་སྤྲོ་ན་སྨད་ལས་ཕས་རྒོལ་དཔུང་འཇོམས་གཞུང་ལྟར་བཅའ་གཞི་བཀོད། བྱེ་བྲག་བྲུབ་ཁུང་དུ་གཞུག་རྒྱུའི་ལིངྒ་ནི། དུག་ཤོག་ལ་རུ་པ་དམ་སྲི་ལ་བྱ་མགོ ། ཕུང་སྲི་ལ་སྤྲེལ་མགོ་སོགས་སྲི་ཅན་གང་གི་མགོ་བོ་བྱས་པ་ལ་ཡན་ལག་ལྕགས་སྒྲོག་གིས་བསྡམས་པའི་ལྟེ་བར་ ཏྲི་ཛཿ གསུམ་བཅུག་པའི་སྟེང་དུ་ ཏྲིག་ནན།
འོག་ཏུ་བྲེང་ ཤག་རྦད། ཕྱོགས་བཞིར་ ཨེ་ཧུར་ཐུམ་ཛ། མཐའ་སྐོར་དུ་ཡིག་མགོ་ཕྱིར་བསྟན་གྱིས། ཨེ་ཐུན་ཧེ་ཐུན་ སོགས་འགུགས་སྔགས་ཀྱི་མཐར་ གནོད་བྱེད་ ཆཻག་མོ་དམ་སྲི། དགྲ་སྲི། ཕུང་སྲི། དུར་སྲི། སོགས་སྲི་རིགས་གང་ཡིན་བཀོད་ལ་ གདུག་པ་ཅན་གྱི་ལུས་ངག་ཡིད་གསུམ་མཐུ་སྟོབས་ནུས་པ་ཐམས་ཅད་ཧཱུྃ་ནན་ཡ་ནན་སུཾ་ནན་ཁཾ་ནན་རཾ་ནན་ཡཾ་ནན་མཱ་ར་ཡ་ནན་ནན་ སོགས་ཕྱི་ནས་ནང་དུ་སྦྲུལ་འཁྱིལ་ལྟར་བཀོད། དཔྲལ་བར ་ ཆཻག་མོ་ ཁ་རུར་ཏྲིག་ནན༔ ཚིགས་ཆེན་བཞིར་ ཛཿཧཱུྃ་བཾ་ཧོཿ
འདོམས་སུ་ བྷི་དྷ་ཡ་ཏྲིག་ནན་བྲེང་ཤག་རྦད། བརླ་ལ་ཆཻག་མོའི་ བླ་གང་དུ་བརྫུས་ཀྱང་ཁུག་ཛཿ བྱིན་པ་དང་ཉྭ་བཞི་ལ་ མཱ་ར་ཡ་རྦད་སཏྭཾ་བྷ་ཡ་ནན། ཁ་ལ་ ཁ་ཆིངས་ཤིག ། ཕྱི་རོལ་དུ། ཨོྃ་ལོཀྟྲི་པཱ་ལ་ནན། ས་ག་པཱ་ཤ་ནན། ནཱ་ག་དུ་དུ་ནན། མ་མཾ་མ་མཾ། ཙིར་ཙ་ར་ཙིར་ཙ་ར།
བྃ་རུ་ལུ་བྃ་རུ་ལུ། རྦད་ཏྲ་ཀོ་ཤ་ཡ་རྦད་ཏྲ་ཀོ་ཤ་ཡ། ཧོ་ར་ཧོ་ར། ཙི་དུ་སོད་ཙི་དུ་སོད། ཤིག་ལྷུར་གཏུབ། ཧ་ལ་པ་ཏི་ནན། འཁོར་བ་ཐུལ། གནོད་བྱེད་འབྱུང་པོ་ཀཱ་ཝ་ཙི་དུག་བརླག ། སོགས་མནན་སྔགས་ཀྱི་མཐར། གནོད་བྱེད་འབྱུང་པོ་སྲི་ཅན་གདུག་པ་ཅན་དམ་སྲི།
དགྲ་སྲི། ཕུང་སྲི། དུར་སྲི། སོགས་གང་ཡིན། ཕ་རོལ་གདུག་ཅིང་སྡང་བའི་བྱད་ཁ་བརྒྱ་ཡི་མི་ཁ་སྟོང་གི་བྲམ་མཆུ་དུས་ཚོད་ཀྱི་ཆད་པ་འབྱུང་བའི་གཡོ་འཁྲུགས་གདུག་པ་ཅན་སོགས་ ཆག་སྒོ་རྐྱེན་ངན་མི་མཐུན་པའི་ཕྱོགས་ཐམས་ཅད་སཏྭཾ་བྷ་ནན་ཨེ་ཧ་ལ་ཁཌྒ་ལ་སརྦ་དུཥྚཱཾ་ནན་པྲ་དུཥྚཱ་ནན་ལཾ་བྷ་ཡ་ནན་སཏྭཾ་བྷ་ཡ་ནན་མོ་ཧ་ཡ་ནན་ཡ་མ་ཡེ་ནན་མ་རུ་ཏྲི་བཱ་རུ་ཎ་ཡ་ཙཀྲ་ཡ་ནན་ནན༔ ཕྱི་བསྐོར་དུ་ཛཿཁྲམ་ཉེར་གཅིག་གིས་བསྐོར། གཞན་ཡང་དཀར་ཆ་གང་འདུག་ལ་ཛཿཁྲཾ་དང༌། སརྦ་སཏྭཾ་བྷ་ཡ་ནན ་ཞེས་བྲིས། ལིང་ཁྲུས་གནད་གྱི་མན་ངག་བསྡུས་པ་ནི། ལམ་རྒྱ་གྲམ་གྱི་ས་གཏོར་ལ།
ལྃ་ཧོ་ཤུདྡྷེ་ཤུདྡྷེ་ཡེ་སྭཱ་ཧཱ༔ ཆུ་ལྐུག་པས་བཀྲུས་ལ། བྃ་ཧོ་ཤུདྡྷེ་ཤུདྡྷེ་ཡེ་སྭཱ་ཧཱ༔ རོ་སོལ་གྱི་མེ་བསྐོར་ལ། རྃ་ཧོ་ཤུདྡྷེ་ཤུདྡྷེ་ཡེ་སྭཱ་ཧཱ༔ རླུང་ལ་ཕྱར་ཞིང༌། ཡྃ་ཧོ་ཤུདྡྷེ་ཤུདྡྷེ་ཡེ་སྭཱ་ཧཱ༔ ནམ་མཁའ་ལ་གཡུག་ཅིང༌། ཨེ་ཧོ་ཤུདྡྷེ་ཤུདྡྷེ་ཡེ་སྭཱ་ཧཱ༔ ཨེ་ཡྃ་རྃ་བྃ་ལྃ་ཤུདྡྷེ་ཤུདྡྷེ་ཡེ་སྭཱ་ཧཱ༔
ཞེས་དང༌། བསྐྱེད་བྱ་བཟས་པོ་དེའི་ཚེ་བསོད་མངའ་ཐང་འབྱོར་བ་ལོངས་སྤྱོད་བཀྲག་མདངས་གཟི་བརྗིད་མཐུ་སྟོབས་ནུས་རྩལ་སོགས་རང་ལ་ཐིམ་པས་ཚེ་བསོད་ལོངས་སྤྱོད་བཀྲག་མདངས་རྒྱས་ཏེ་ཀུན་གྱིས་འགྲན་ཟླ་བྲལ་བར་བསམ། ཨཱཿ ཀྱང་ཉེར་གཅིག་དབུགས་ཐེངས་གཅིག་བསྒྲགས་ཏེ་ཆུས་བཀྲུས་ལ་རང་གིས་བཏུང་བར་བྱའོ། ཚེ་ཕ་རོལ་གྱི་སྲོག་ཁྲག་སྙིང་ཁྲག་དཔལ་ཆེན་པོས་གསོལ་བར་བསམ། དུག་ཁྲག་གིས་བྱུག ། དགྲ་ལྟེབ་ཏུ་ལྟེབ་ལ། རེ་བ་དང་བྱད་ཐག་སྔོ་དམར་གྱིས་བཅིངས་རྩང་རྒྱ་གྲམ་དུ་གཟིར། བྲུབ་ཁུང་དུ་གཞུག འགུགས་པ་བྱ་ཞིང་ཐུན་གྱིས་བྲབ།
མནན་སྔགས་ཀྱིས་གདབ་ཅིང་ཕུར་པ་བརྡེག་གོ ། དེ་ནས་ཁ་བཀབ་ལ་མཐའ་སྐོར་དུ་ཟོར་རྫས་རྣམས་ཀྱིས་བསྐོར། མནན་ཆས་དུར་གཡམ་ལ་སྟེང་འབྱུང་བ་རིམ་བརྩེགས་འོག་ཏུ་རྡོ་རྗེ་རྒྱ་གྲམ་བྲིས་པ། སཱཙྪ་ནག་པོ། སྐྱེར་ཕུར་ཟུར་གསུམ་ལ་ཐཱ་གསུམ་བྲིས་པ། མནན་ཐོད་ཁྱི་མགོ་བཅས་འདུ་བྱ། མནན་ཧོམ་གྱི་སྟེང་དུ་མཉྫིའི་ཁར་གོང་གནོན་གྱི་བཟློག་གཏོར་བཞག ། མདུན་དུ་དྲག་པོའི་ཉེར་སྤྱོད་གཡོན་དུ་བསྐོར་བཤམ། འདབས་སུ་གཡག་རུའམ་ཐུན་སྣོད་ནང་དུ་ཐུན་རྫས་དབྱེ་རྫས་བསྒྲལ་ཆས་སོགས་དང༌། གཞན་ཡང་ཐུན་གཏོར་དཀར་བགེགས་ཌཱ་དྲིལ་གུལ་ཡུངས་གཡབ་དར་རོལ་མོའི་བྱེ་བྲག་སོགས་མཁོ་ཆས་མཐའ་དག་འདུ་བྱའོ།
གཉིས་པ་ནི། ལས་གཞུང་བསྲངས་ལ་བཟླས་པ་དང་ཚོགས་སྐོང་བྱས་རྗེས། ལས་གཞུང་གི་ཐུགས་དམ་བསྐུལ་གསེར་སྐྱེམས་ནི། ཧཱུྃ། ཀུན་བཟང་རྡོར་སེམས་ཆོས་དང་ལས་ཀྱི་དབང༌། ། འཇམ་དཔལ་བཤེས་གཉེན་པད་འབྱུང་མཚོ་རྒྱལ་མ། ། སངས་རྒྱས་ཡེ་ཤེས་གཏེར་སྟོན་འདུས་པར་བཅས། ། རིག་སྔགས་དམོད་པའི་བརྒྱུད་གསུམ་བླ་མ་ལ། ། གསེར་སྐྱེམས་འདི་འབུལ་མཐུ་དབང་དངོས་གྲུབ་སྩོལ། ། རྒྱུད་སྡེ་བཞི་དྲུག་ཐེག་རིམ་དགུའི་ལྷ་ཚོགས།
ཁྱད་པར་བཅོམ་ལྡན་པདྨ་ཧེ་རུ་ཀཿ ཁྲག་འཐུང་རོལ་པའི་དཀྱིལ་འཁོར་གཉན་གྱི་ལྷ། ། གསེར་སྐྱེམས་འདི་འབུལ་མངོན་སྤྱོད་གཟི་བྱིན་བསྐྱེད། ། དགེ་བསྙེན་སྡེ་བཞི་ཏི་སྒྲོའི་སྨན་བཙུན་ལྔ། ། རྒྱལ་ཆེན་བཞི་དང་གཙང་རིས་དཔལ་མགོན་པོ། ། ཕོ་རྒྱུད་མོ་རྒྱུད་དམ་ཅན་རྒྱ་མཚོའི་ཚོགས། ། གསེར་སྐྱེམས་འདི་བཞེས་མཐུ་དཔུང་སྟོབས་རྩལ་བསྐྱེད། ། ས་བདག་རྗེ་བློན་འབངས་འཁོར་སྡེ་རིགས་བཅས། ། ལོ་ཟླ་ཞག་དུས་གནས་འགྱུ་ལེགས་ཉེས་སྟོན། ། ཀོ་ལོང་སྡོམ་པའི་རིགས་ཀུན་གསེར་སྐྱེམས་བཞེས། །
རུ་ང་ཀུན་སྤོངས་མཐུན་པའི་སྡོང་གྲོགས་མཛོད། གཟུ་དཔང་ནི། ཧཱུྃ། རིག་འཛིན་རྩ་བརྒྱུད་བླ་མ་དཀོན་མཆོག་གསུམ། ། ཞི་ཁྲོ་རབ་འབྱམས་མཁའ་འགྲོ་ཆོས་སྲུང་ཚོགས། ། རིག་སྔགས་དམོད་པ་ལས་ཀྱི་ཕོ་ཉ་རྣམས། ། མ་གཡེལ་དབྱིངས་ནས་དུས་འདིར་དགོངས་སུ་གསོལ། ། སྔོན་ཚེ་བསྐལ་པ་ཡར་ལྡན་དཔལ་ཆེ་ཡང༌། ། སྙིགས་མའི་དུས་འདིར་བདག་ཅག་བསོད་ནམས་དམན། ། ཇོ་བོ་དཀོན་མཆོག་གསུམ་ལ་སྐྱབས་ཞུས་ཀྱང༌། །
ལྷ་སྲིན་འབྱུང་པོས་གནོད་པ་སྐྱོབ་མ་ཐུབ། ། ལུས་ངག་དཀར་པོ་དགེ་ལ་འབུང་བསམ་ཀྱང༌། ། གྲོགས་ངན་དབང་གིས་སྡིག་པའི་ལས་ལ་བསྒྱུར། ། ཀུན་མཁྱེན་མགོན་པོས་གཟུ་དང་དཔང་པོ་མཛོད། ། མ་ནོངས་ཡེ་ཤེས་ལྷ་ལ་མཁྱེན་པར་གསོལ། ། གཞན་ལ་གནོད་པའི་བསམ་ངན་སྦྱོར་སྤངས་ཀྱང༌། ། ལས་ངན་དབང་གིས་རང་དང་འདུས་མ་ཚུགས། ། དེ་ཡི་རྒྱབ་རྟེན་ནག་ཕྱོགས་འབྱུང་པོས་བྱེད། ། ཐར་པ་བསྒྲུབས་ཀྱང་བར་ཆད་དབང་བཙན་ན། ། སངས་རྒྱས་ཐོབ་པའི་དུས་ཤིག་ནམ་ཡོང་ངམ། །
ཀུན་མཁྱེན་མགོན་པོས་གཟུ་དང་དཔང་པོ་མཛོད། ། མ་ནོངས་ཡེ་ཤེས་ལྷ་ལ་མཁྱེན་པར་གསོལ། ། འདུལ་ཁྲིམས་བསྲུངས་ཀྱང་བསླབ་སྡོམ་གནས་མ་ནུས། ། དབེན་གནས་འགྲིམས་ཀྱང་དགྲ་ཇག་ཆོམ་རྐུན་དར། ། ལྟོ་གོས་མཐུ་ཆེན་དམ་ཆོས་ཡལ་བར་དོར། ། ནད་གདོན་སྡིག་སྒྲིབ་བར་ཆད་སྣ་ཚོགས་པ། ། ལོ་ནད་ནོར་ནད་སྐྱེ་འགྲོའི་སྲོག་དབུགས་སྡུད། ། སྡིག་སྒྲིབ་བསགས་པའི་རྒྱུ་རྐྱེན་འབྱུང་པོས་བྱས། ། སྒོ་གསུམ་དགེ་ལ་འབད་པའི་དབང་མི་འདུག ། ཀུན་མཁྱེན་མགོན་པོས་གཟུ་དང་དཔང་པོ་མཛོད། །
མ་ནོངས་ཡེ་ཤེས་ལྷ་ལ་མཁྱེན་པར་གསོལ། ། སྔོན་གྱི་ལས་དང་འཕྲལ་རྐྱེན་མཚམས་སྦྱར་བའི། ། བདུད་དགྲ་དམ་སྲི་འབྱུང་པོས་འཚེ་དང་རྒོལ། ། ལོ་ཟླ་ཞག་དུས་སྐག་སྲི་མི་མཐུན་རྣམས། ། པདྨ་ཁྲག་འཐུང་དཀྱིལ་འཁོར་ལྷ་ཚོགས་ཀྱི། ། མངོན་སྤྱོད་དྲག་པོའི་སྟོབས་ཀྱིས་འདིར་ཁུག་ལ། ། བསྒྲལ་ཞིང་མནན་པའི་ཕྲིན་ལས་དུས་ལ་བབ། ། ཐུགས་དམ་གནད་ནས་བསྐུལ་ལོ་མཱ་ར་ཡ། དེ་ནས་རྣལ་འབྱོར་པ་དྲག་པོའི་ཆས་སུ་ཞུགས་ཏེ་ཕུར་བུ་ཐོགས་ལ། ཧཱུྃ༔
བདག་ནི་ཁྲོ་རྒྱལ་ཁྲག་འཐུང་ཧེ་རུ་ཀཿ དམར་ནག་ཞལ་གསུམ་ཕྱག་དྲུག་མཐུ་སྟོབས་དབང་༔ རྩལ་ཆེན་བདུད་དཔུང་འཇོམས་པའི་ངོ་བོར་གསལ༔ ཐུགས་ལས་སྤྲུལ་པའི་སྲས་མཆོག་ཀཱི་ལ་ཡ༔ མཐིང་ནག་ཞལ་གསུམ་ཕྱག་དྲུག་ཕུར་བུ་བསྒྲིལ༔ བྱད་མ་འབྱུང་པོ་བསྒྲལ་བའི་རང་བཞིན་གསལ༔ ཨོཾ་བཛྲ་ཙཎྜ་པདྨ་ཧེ་རུ་ཀ་བཛྲ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ ཅེས་གསལ་བཏབ་ཧོམ་བསྐྱེད་པ་ནི། ཧོ། བདག་ཉིད་འཇམ་དཔལ་གཤིན་རྗེའི་གཤེད་འཇིགས་བྱེད་ཆེན་པོ་དྲག་ཏུ་ཁྲོས་པའི་མདུན་དུ།
ཀཾ་ཀཾ་དམར་ནག་ལས་གྲུབ་པའི་གནམ་ལྕགས་ཀྱི་ཁང་སྒྲོམ་ནག་པོ་རྔམ་ལ་འཐུག་པ་བསྐལ་པའི་མུན་ནག་འཚུབ་མ་གཏིབས་པ། ཕྱི་ཐམས་ཅད་དུས་མཐའི་འབྱུང་བ་བསྡུས་པའི་མེ་ལྟར་དམར་ནག་ཚྭ་ཚྭ་ལྟར་དུ་འཁྲུགས་ཤིང་གཏིབས་པ་ལྟར། བར་ཐམས་ཅད་འབྱུང་བ་ཆུ་རླུང་རྦ་འཚུབས་པའི་སྐད་ལྟར་དུག་གི་རླངས་པ་སྔོ་དམར་དྲག་ཏུ་འཕྱུར་བ། དེའི་ནང་ཐམས་ཅད་སྤུ་གྲི་དང་ཆུ་གྲི་རལ་གྲིའི་ཚོགས་ཐམས་ཅད་གཟེངས་ཤྀང་སྐར་ལྟར་འཁྲུགས་པ། ཤིན་ཏུ་མི་བཟད་པ་བདུད་ཀྱི་བཤའ་ར། བཙན་གྱི་བསད་ཁང༌། གཤིན་རྗེའི་བྲུབ་ཁུང༌། མ་མོའི་འགྱུ་ལམ། གཟའ་བདུད་ཀྱི་ལྟོ་བ། སྲིན་མོའི་ཟ་ལམ།
ཕོ་ཉའི་རྒྱུན་ལམ། སྡེ་བརྒྱད་ཀྱི་འདུ་ས། སྲོག་བདག་གི་ཚོགས་ཁང་ཤིན་ཏུ་ཡ་ང་བ་དེ་ཡི་ནང་དུ་ནྲྀ་ཏྲི་དམར་ནག་ཡོངས་སུ་གྱུར་པ་ལས། དམ་ཉམས་པའི་དགྲ་བགེགས་གདུག་པ་ཅན་གྱི་ཕུང་ཁམས་སྐྱེ་མཆེད་དབང་པོ་ཐམས་ཅད་མངོན་སུམ་དུ་གསལ་བ་ཤིན་ཏུ་ཉམ་ཐག་པའི་གཟུགས་ཅན་གཅེར་བུ་བྱང་ཐང་གི་ལྷག་པས་བསྡམས་པ་ལྟ་བུ་ལུས་སྔོ་ཞིང་ཧམ་པ། ཡན་ལག་ཐམས་ཅད་ལྕགས་སྒྲོག་གིས་བཅིངས་ཤིང་དམྱལ་སྲུང་གཤིན་རྗེའི་ཕོ་ཉས་དྲག་ཏུ་བསྡམས་པ་འདར་ཕྲི་ལེ་བ། ཁ་འོ་དོད། མིག་ཤི་མིག ། ལུས་མྱ་ངན་གྱི་བུ་ག་དགུ་ནས་ཁྲག་འཛག་པ། མགོན་སྐྱབས་དང་བྲལ་བ་སྲོག་ཆད་ལ་ཁད་པ། དབུགས་བྲལ་ལ་ཁད་པ།
ལྷ་སྲིན་སྡེ་བརྒྱད་ཀྱི་ཟས་སྐལ་དུ་གཏད་པའི་རང་བཞིན་དུ་གྱུར། ནྲྀ་ཏྲི་དགྲ་བགེགས་ཨ་ཀརྵ་ཡ་ཛཿཛཿ མཱ་ར་ཡ་ཐུན༔ དེ་ནས་དམོད་ཅིང་འགུགས་པ་ནི། ཕཊ྄ཿ ན་མོ༔ དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་༔ སངས་རྒྱས་ཀྱི་བཀའ་བདེན་པ་དང་༔ ཆོས་ཀྱི་བཀའ་བདེན་པ་དང་༔ དགེ་འདུན་གྱི་བཀའ་བདེན་པ་དང་༔
སྔགས་དང་ཕྱག་རྒྱ་ཏིང་ངེ་འཛིན་གྱི་བཀའ་བདེན་པ་དང་༔ ཆོས་ཉིད་དེ་བཞིན་ཉིད་དང༌། ཆོས་ཅན་རྒྱུ་འབྲས་བསླུ་བ་མེད་པའི་བདེན་པ? ཁྱད་པར་དུ་ཡང་རིག་འཛིན་ཐོད་ཕྲེང་ཡབ་ཡུམ་མཁའ་འགྲོ་སྡེ་ལྔ་དང་བཅས་པའི་བཀའ་བདེན་པ་དང་༔ ཁྲག་འཐུང་ཁྲོ་རྒྱལ་ཡབ་ཡུམ་གིང་བཞི་ཤ་ཟ་ཁྱུང་གི་ལྷ་ཚོགས་རྣམས་ཀྱི་བཀའ་བདེན་པ་དང་༔ གཏེར་སྲུང་མ་མོ་དམ་ཅན་རྒྱ་མཚོའི་ལྷ་ཚོགས་འཁོར་དང་བཅས་པའི་བཀའ་བདེན་པ་དང་༔ བདེན་པ་ཆེན་པོའི་མཐུ་ལ་བརྟེན་ནས། དེང་འདིར་འགུགས་པའི་ཡུལ་དུ་མཆིས་པ་ནི། སྤྱིར་སངས་རྒྱས་ཀྱི་བསྟན་པ་བཤིག་པ། དཀོན་མཆོག་གི་དབུ་འཕང་སྨད་པ། དགེ་འདུན་གྱི་སྡེ་ལ་དམོད་པ།
ཁྱད་པར་རྣལ་འབྱོར་པ་བདག་ཅག་དཔོན་སློབ་འཁོར་དང་བཅས་པ་ལ་སྡང་ཞིང་གདུག་པའི་བསམ་སྦྱོར་འཆང་བ། སྔ་དགྲ་ལག་གིས་བརྡར་བ། ཕྱི་དགྲ་ཞེ་ལ་བཞག་པ། ད་དགྲ་ཐད་ནས་ལྡང་བ། སྤྱི་དགྲ་རླུང་ལྟར་འཚུབས་པ། སྒོས་དགྲ་རྦབ་ལྟར་རྒྱུག་པ། ཟུར་དགྲ་ཁྱི་ལྟར་ཟུག་པ། མཐོ་གོང་ནས་རྒོལ་བ། དམའ་ཁྱད་དུ་འབེབས་པ། གྱོད་ཕྱོགས་ནས་ལྡང་བ།
སྲི་ཕུགས་སུ་ཆུད་པ། སྙད་ཚེར་ལྟར་འཛུགས་པ། མདུན་སྒུག་དང་རྒྱབ་འདེད་བྱེད་པ། ཁྱད་པར་དུ་དམ་སྲི། དགྲ་སྲི། ཕུང་སྲི། དུར་སྲི། སོགས་སྲི་རིགས་གང་ཡིན། གདུག་པ་ཅན་དམིགས་པའི་ཡུལ་དུ་བཀོད་པ་བསྡོངས་ཟླ་རྒྱབ་རྟེན་དང་བཅས་པ་ཐམས་ཅད་སྟོང་ཁམས་གར་གནས་ཀྱང་རང་དབང་མེད་པར་ལས་ཀྱི་རླུང་མུན་གྱི་རྟ་ལ་བསྐྱོན་ཏེ་མྱུར་མགྱོགས་ཀྱི་ཕོ་ཉས་ཉེས་ཅན་བཙོན་དུ་ཁྲིད་པ་བཞིན། གཟུགས་ལིངྒ་ལ་བཀོད་ཅིང་མིང་བྱང་བུ་བཏབ་ཅིང་རྣམ་ཤེས་ས་བོན་ལ་བཏབ་པ་འདི་ལ་ཁུག་ཅིག
སྟིམས་ཤིག ཨོཾ་བཛྲ་ཨངྐུ་ཤ་ཡ་ཛ་ཛཿ ཨོཾ་བཛྲ་རཏྣ་པཱ་ཤ་ཧཱུྃ༔ ཨོཾ་བཛྲ་པདྨ་སྥོ་ཊ་བཾ༔ ཨོཾ་བཛྲ་ཀརྨ་གྷཎྜེ་ཧོཿ ཞེས་དྲག་རོལ་གྱི་ཚ་རྔམ་དང་འགུགས་འཆིང་སྡོམ་མྱོས་ཀྱི་སྔགས་རྒྱ་ཡང་བྱ། སྤྲོ་ན་ཕོ་ཉ་འགྱེད་པ་ནི། ཧཱུྃ༔ ཤར་ཕྱོགས་མ་མོ་སྡིག་གདོང་མ༔ སྐུ་ལ་མི་ལྤགས་གཡང་གཞི་གསོལ༔
ཕྱག་ན་འགུགས་པའི་ལྕགས་ཀྱུ་བསྣམས༔ སྤྲུལ་པ་ལྕགས་སྡིག་བྱེ་བ་འབུམ༔ ཤར་ཕྱོགས་དགྲ་དང་ནད་བདག་རྣམས༔ གཟུགས་ཀྱི་ལིངྒ་འདི་ལ་ཁུག༔ རྦད་པའི་མ་མོ་མཐུ་མ་ཆུང་༔ ཨོཾ་མ་མོ་མ་དུཥྚཱན་དགྲ་བོ་ཨ་ཀརྵ་ཡ་ཛ་ཛཿ ཧཱུྃ༔ ལྷོ་ཕྱོགས་མ་མོ་ཆུ་སྲིན་གདོང་༔ སྐུ་ལ་མི་ལྤགས་གཡང་གཞི་གསོལ༔ ཕྱག་ན་འཆིང་བའི་ཞགས་པ་ཐོགས༔
སྤྲུལ་པ་དུག་སྦྲུལ་བྱེ་བ་འབུམ༔ ལྷོ་ཕྱོགས་དགྲ་དང་ནད་བདག་རྣམས༔ གཟུགས་ཀྱི་ལིངྒ་འདི་ལ་ཁུག༔ རྦད་པའི་མ་མོ་མཐུ་མ་ཆུང་༔ ཨོཾ་མ་མོ་ར་ཙ་ཡ་དགྲ་བོ་ཨ་ཀརྴ་ཡ་ཛ་ཛཿ ཧཱུྃ༔ ནུབ་ཕྱོགས་མ་མོ་ཕག་གདོང་མ༔ སྐུ་ལ་མི་ལྤགས་གཡང་གཞི་གསོལ༔ ཕྱག་ན་བསྡམས་པའི་ལྕགས་སྒྲོག་ཐོགས༔ སྤྲུལ་པ་དུང་གི་ཕག་རྒོད་འབུམ༔
ནུབ་ཕྱོགས་དགྲ་དང་ནད་བདག་རྣམས༔ གཟུགས་ཀྱི་ལིངྒ་འདི་ལ་ཁུག༔ རྦད་པའི་མ་མོ་མཐུ་མ་ཆུང་༔ ཨོཾ་མ་མོ་རཀྴ་ཡ་དགྲ་བོ་ཨ་ཀརྴ་ཡ་ཛ་ཛཿ ཧཱུྃ༔ བྱང་ཕྱོགས་མ་མོ་ཁྱུང་གདོང་མ༔ སྐུ་ལ་མི་ལྤགས་གཡང་གཞི་གསོལ༔ ཕྱག་ན་མྱོས་བྱེད་དྲིལ་བུ་བསྣམས༔ སྤྲུལ་པ་མེ་ཡི་བྱ་ཁྱུང་འབུམ༔ བྱང་ཕྱོགས་དགྲ་དང་ནད་བདག་རྣམས༔
གཟུགས་ཀྱི་ལིངྒ་འདི་ལ་ཁུག༔ རྦད་པའི་མ་མོ་མཐུ་མ་ཆུང་༔ ཨོཾ་མ་མོ་མ་ཙ་བྷྱོ་དགྲ་བོ་ཨ་ཀརྴ་ཡ་ཛ་ཛཿ
ཞེས་ཕོ་ཉ་བསྐུལ་ཞིང་འགུགས་བསྟིམ་རྟགས་རྫོགས་སུ་བྱ་བའི་མཚམས་རྣམས་སུ་འགུགས་སྔགས་ནི། ཨོཾ་བཛྲ་ཙཎྜ་པདྨ་ཧེ་རུ་ཀཿཨེ་ཐུན་ཧེ་ཐུན་ཧེ་ཡ་མ་རཱ་ཛ་ཐུན། ཀ་ལ་ཧ་ལ་མི་ཁ་ཐུན། ཀི་ཀང་རུ་ཏྲ་པྲ་ཎ་ཡ་ཐུན། ཧ་ལ་ཏི་ཀཱ་ལི་རུ་ཏྲ་ཤག་ཏི་ཐུན། རུ་ཏྲ་ཨ་པ་ཀ་ར་རུརྞ་ཡ་ཐུན། ཀི་ཀང་ཧེ་པྲ་མ་ཐུན།
སྲི་ཅན་ ཆཻག་མོ་དམ་སྲི། དགྲ་སྲི། ཕུང་སྲི། དུར་སྲི། སོགས་སྲི་རིགས་གང་ཡིན་ ཏྲི་ཏྲི་ཨ་ཀརྵ་ཡ་ཐུན་ཐུན། ཞེས་སྐབས་དང་བསྟུན་ཏེ་བརྒྱ་སྟོང་སོགས་བཟླས། ཁུག་རྟགས་རྫོགས་ནས། སྲི་ཅན་གདུག་པ་ཅན་གྱི་ཁོག་པ་གནམ་ལྕགས་སྤུ་གྲི་འཁོར་ལོ་རྣོ་ངར་དང་ལྡན་པ་རྩིབས་བཞི་མུ་ཁྱུད་མེད་པ་གཅིག་གིས་བརྒྱངས་ཤིང་སྒོ་གསུམ་ནུས་སྟོབས་ཐམས་ཅད་གཡོ་འགུལ་མེད་པར་བསྐལ་པའི་བར་དུ་མནན་པར ་བསམས་ལ། ཨོཾ་ལོཀྟྲི་པཱ་ལ་ནན༔ ནཱ་ག་དུ་ཤན་ནན༔
ཨ་མུ་ཀ་པུར་ཐུམ་ནན༔ བིགྷྣཱན་ཏྲིག་ནན་རྦད་ནན༔ བཟློག་ནན་མཱ་ར་ཡ་ནན༔ དམ་སྲི། དགྲ་སྲི། ཕུང་སྲི། དུར་སྲི། སོགས་སྲི་རིགས་གང་ཡིན་ ཀཱ་ཝ་ཙི་སཏྭཾ་བྷ་ཡ་ནན༔ ཞེས་བཟླས་མཐར་ཐུན་ལ་སྔགས་ཤིང་ལིངྒ་ལ་བརྡེག་པ་ནི། འཽ།
ཉི་མ་ཕྱོགས་བཞི་མཚམས་བརྒྱད་སྟེང་འོག་བཅུ་ནས་གནོད་ཅིང་འཚེ་བའི་དམ་སྲི་ ་་་་་དགྲ་སྲི། ཕུང་སྲི། དུར་སྲི། སོགས་སྲི་རིགས་གང་ཡིན་ གདུག་པ་ཅན་གྱི་ལུས་ངག་ཡིད་གསུམ་བསྐལ་པ་མ་སྟོང་གི་བར་དུ་མ་ལྡང་ཅིག མཱ་ར་ཡ་ཆིངས་བྲུབ་སཏྭཾ་བྷ་ཡ་ནན་ཧཱུྃ་ནན་ཡ་ནན་ཨེ་ནན་སུྃ་ནན་ཁྃ་ནན་རྃ་ནན་ཡྃ་ནན་མཱ་ར་ཡ་ནན་ནན༔ ཞེས་པས་ཐུན་དབབ་ཅིང་གཡབ་དར་དང་ཐལ་རྡེབ་བྱ། ཐུན་མཚམས་སུ་ཐུན་གཏོར་འབུལ་བ་ནི། ནྲྀ་ཏྲི་ཛཿ ན་མོ༔ མཆོག་གསུམ་རྩ་བ་གསུམ་དང་ཡི་དམ་པདྨ་ཁྲག་འཐུང་གི་ལྷ་ཚོགས་འཁོར་དང་བཅས་པའི་བདེན་པས་དགྲ་བགེགས་གནོད་བྱེད་དྲག་པོ་ཐུན་གྱི་གཏོར་མ་འདི་ལ་ཁུག་ཅིག༔
བཛྲ་ཨངྐུ་ཤ་ཡ་ཛཿ ལན་གསུམ་བྱ། ཧཱུྃ༔ ཁྲོ་རྒྱལ་འདུས་པའི་དཀྱིལ་འཁོར་ཞལ་ཕྱེས་ཤིག༔ དམ་ཉམས་དགྲ་བོ་བསྒྲལ་བའི་ཤ་ཁྲག་རུས༔ ཕུང་པོ་ཁམས་དང་སྐྱེ་མཆེད་ཚོགས་དྲུག་བཅས༔ རྔམ་ཡངས་ཆོས་ཉིད་འབར་བའི་ཞལ་དུ་བཞེས༔ ཨོཾ་ཨཱཿཧཱུྃ༔ དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་ལ་ཁ་ཁ་ཁཱ་ཧི༔ ཞེས་ཐུན་གཏོར་འབུལ་ཞིང་ལས་ཀྱིས་གཉེར་གཏད་དོ།
གསུམ་པ་ནི་མནན་རྟགས་རྫོགས་ནས་ལིངྒ་བྲུབ་ཁུང་དང་བཅས་པ་མདུན་དུ་བཀོད་དེ། འགུགས་གཞུག་གོང་ལྟར་ཚར་གཅིག་སོང་ནས་ཕུར་བུ་ཐོགས་ཏེ། ཧཱུྃ༔ དཔལ་ཆེན་ཐུགས་ལས་སྤྲུལ་པའི་སྲས༔ ཁྲོ་རྒྱལ་བཛྲ་ཀཱི་ལ་ཡ༔ མགོ་བོ་རྒྱ་མདུད་འབྲུག་སྟོང་ལྡིར༔ འཆང་གཟུང་སྒྲ་གཅན་གློག་དམར་འཁྱུགས༔ ཆུ་སྲིན་ཁ་ནས་ཐོག་སེར་འབེབས༔ ཟུར་གསུམ་ཤན་པ་གྲི་ཐོགས་འབུམ༔ བྱད་མ་བདུད་འདུལ་ཀཱི་ལ་ཡ༔
བསྒྲལ་ཞིང་གཏུབ་བོ་མཱ་ར་ཡ༔ ཨོཾ་བཛྲ་ཀཱི་ལི་ཀཱི་ལ་ཡ༔ དགྲ་བོ་ཙིཏྟ་བྷནྡྷ་བྷནྡྷ་མཱ་ར་མཱ་ར་ཧ་ལ་ཧ་ལ་ཐུན་རྦད༔ ཅེས་པས་བསྒྲལ་ཏེ་དབང་པོ་ཐམས་ཅད་ལ་ཁྱབ་པར་ཕུར་པས་བསྣུན། ཟན་ལིང་མཚོན་གྱིས་གཏུབ་ཅིང་ཚོགས་ཐ་མ་ལྟར་ཞལ་བསྟབ་བྱ། ཤོག་ལིང་ཐོག་མར་མགོ་བོ་ཕྱེད་ནས་ལྟེབ། ཅེས་སོགས་གཞུང་ལྟར་བལྟབས་ལ་ཆིངས་ལྤགས་དང་བཅས་པ་བྱ་ཞིང་རང་གི་སྣོད་དུ་གཞུག ། ཐུན་རྫས་ཀྱིས་ཁ་བཀང་ལ་ཆས་བཀག ། ས་དམིགས་སུ་དཀར་གཏོར་ཕུལ་མནན་དོང་བྲུས་པར་མེ་བཤུར་བྱ། སཏྭ་རེ་ཐོགས་ལ་དོང་ནང་དུ་གདེང་ཙམ་བྱ་ཞིང༌།
ཧཱུྃ༔ བདག་ནི་པདྨ་ཁྲག་འཐུང་རྩལ། དེང་འདིར་དྲག་པོའི་ལས་བྱེད་ཕྱིར༔ ཕྱག་གཡས་གནམ་ལྕགས་སཏྭ་རེ་ཐོགས༔ གཡོན་པས་མེ་ཡི་ཞགས་པ་འཛིན༔ གཡས་ཀྱི་གནམ་ལྕགས་སཏྭ་རེ་དེ༔ སྲིད་གསུམ་ནམ་མཁའི་མཐོངས་སུ་ཕྱར༔ ཐོག་ལྟར་ས་ལ་ཕབ་པའི་ཚེ༔ རི་རབ་གླིང་བཞི་ཕྱེད་དུ་གས༔ འོག་གི་རྒྱ་མཚོ་མེར་གྱིས་གསལ༔
དེ་ནང་གཤིན་རྗེ་མ་ལུས་ཀུན༔ གནས་པས་འགྲོ་དབང་མེད་པར་ཡི༔ མཐའ་རྣམས་མེ་ཡི་ཞགས་པས་བསྐོར༔ འཆི་བདག་ཕོ་བྲང་མངོན་སུམ་གསལ༔ དེ་ནས་གཏད་པ་ནི། ཛཿ གཤིན་རྗེའི་ཕོ་བྲང་སྲོག་བདག་གནས་མཆོག་ནས༔ སྲིད་པ་སྲོག་གི་བདག་པོ་མཐུ་བོ་ཆེ༔ སྲིད་པའི་འཁོར་ལོ་འཇིགས་བྱེད་མ་ཧེའི་གདོང་༔ གཤིན་རྗེ་ཨ་ཝ་གླང་མགོ་ད་བཞེངས་ཤིག༔
ཟ་བྱེད་འཆི་བདག་འབར་བའི་ཁ་གདོངས་ལ༔ གནོད་པའི་དགྲ་བགེགས་ཡུལ་མཁར་སྡེ་རིགས་དང་༔ སྲི་ཅན་གདོན་བགེགས་འབྱུང་པོ་མ་ལུས་པ༔ བསྟབ་བོ་ཨ་ཝ་གླང་མགོའི་ཞལ་དུ་བསྟབ༔ བྲུབ་བོ་འཆི་བདག་གཤིན་རྗེའི་ལྟོ་བར་བྲུབས༔ བསྟབ་བོ་གཏད་དོ་ནམ་ཡང་མ་ཤོར་ཅིག༔ ཅེས་མནན་པ་དོང་དུ་བསྐྱུར་ཞིང་ས་ཅུང་ཟད་བླུགས། ཕུར་བུ་བཙུགས་ལ། ཧཱུྃ་ཡ་བྷྱོཿ དཔལ་ཆེན་ཁྲག་འཐུང་ལས་ཀྱི་དམོད་པའི་མཚོན༔
སྲིད་པའི་རི་རབ་ལས་གྲུབ་དུག་ཕུར་འདི༔ མ་རུངས་དམ་སྲི་འབྱུང་པོ་མནན་ཕྱིར་བཏབ༔ ནམ་ཡང་རུ་ཏྲ་ལྡང་བར་མ་གྱུར་ཅིག༔ ཨོྃ་བཛྲ་ཙཎྜ་པདྨ་ཧེ་རུ་ཀ་ཀཱི་ལི་ཀཱི་ལ་ཡ་ཧེ་ཨེ་ཧ་ལ་ཁཌྒ་ཡ་སརྦ་དུཥྚཱཾ་ནན་ལཾ་བྷ་ཡ་ནན་སཏྭཾ་བྷ་ཡ་ནན་མོ་ཧ་ཡ་ནན་ཡ་མ་ཡེ་ནན་མ་རུ་ཏྲི་བཱ་རུ་ཎ་ཡ་ཙཀྲ་ནན་ནན༔ ཞེས་མེ་ཆུ་དང་དུར་རྡོ་རི་རབ་བྲིས་པའི་ཁ་བཀབ་ཅིང༌། ཧཱུྃ་ཡ་བྷྱོཿ དམིགས་བྱ་ཁང་བཅུད་འཆི་བདག་གཤིན་རྗེའི་ཁར༔ སྲིད་པ་སྤུ་གྲིའི་འཁོར་ལོའི་རྒྱས་ཐོབ་ལ༔ སྣོད་ཀྱི་འཇིག་རྟེན་མ་སྟོངས་བར་དུ་རྒྱ༔ ནམ་མཁའི་རླུང་མེ་ཆུ་ས་རི་རབ་དང་༔
གནམ་ལྕགས་མཆོད་རྟེན་རྩིབས་སྟོང་འབར་བས་མནན༔ རྒྱས་བཏབ་མནན་ནོ་ནམ་ཡང་མ་ལྡང་ཞིག༔ ཧཱུྃ་ནན་ཡ་ནན་ཨེ་ནན་སུྃ་ནན་ཁྃ་ནན་རྃ་ནན་ཡྃ་ནན་མཱ་ར་ཡ་ནན་ནན༔ ཞེས་ཚྭ་ཚྭ་ནག་པོ་དང་མེ་ཆུའི་རྒྱས་བཏབ་པ་མི་མངོན་པར་བྱ། གོང་གནོན་གྱི་ཟོར་གཏོར་ཐོགས་ལ། ཧཱུྃ༔ བདག་གིས་བསྒྲུབས་པའི་གཏོར་ཟོར་འདི༔ དེ་རིང་དམ་ཉམས་དགྲ་ལ་འཕེན༔ ལྷ་སྲིན་སྡེ་བརྒྱད་དམག་དཔུང་སྐྱེད༔ ཉམས་པའི་དགྲ་བོ་ཆམ་ལ་ཕོབ༔
གཏོར་ཟོར་དབལ་ཁ་ཤ་ར་ར༔ དྲག་སྔགས་ཚྭ་ཚྭ་སི་ལི་ལི༔ ཕོ་ཉ་སྲོག་ལེན་ཁྱུགས་སེ་ཁྱུག༔ ནམ་གྱི་ཕར་མ་ཚུར་ཕྱེད་ལ༔ དགྲ་བོའི་སྲོག་རྩ་ཆོད་ལ་ཤོག༔ ཟོར་སྣ་ལས་བྱེད་ཤན་པས་དྲོངས༔ དགྲ་བོའི་སྙིང་ལ་མཱ་ར་ཡ༔ ཨོཾ་ཡ་མ་དུ་ན་དུ་བྷྱོཿ ཐུན་ཙ་ཐུན་ཡ་བྷྱོཿ རྦ་དུ་ཤག་དུ་བྷྱོཿ
ཏྲིག་ཐུཾ་གཟེར་ཐུཾ་བྷྱོཿ མཱ་ར་ཡ་བྷྱོཿ ཞེས་མནན་སྟེང་ངམ་དགྲ་ཕྱོགས་སུ་འཕང་བཤལ་ཆུས་བརྟན་མ་བསྐྱང༌། གཏོར་སྣོད་མནན་སྟེང་དུ་ཁ་སྦུབ་ལ་རྟ་བྲོ་བརྡུང༌། སྲུང་འཁོར་དང་བཅས་རང་གནས་སུ་ལོག ། བདག་གི་རྣལ་འབྱོར་གྱི་སྒོ་ནས་མཆོད་བསྟོད་བཟོད་གསོལ་ཉེར་བསྡུ་བསྔོ་སྨོན་སོགས་ལས་ཀྱྀ་རྗེས་མི་མངོན་པར་བསྡུ་བས་མཐའ་བརྒྱན་པར་བྱའོ། དེ་ལྟར་བླ་མ་དྲག་པོ་པདྨ་ཁྲག་འཐུང་གི་དམ་སྲི་མནན་པ་ལྡང་མེད་འཆི་བདག་ནག་པོའི་གྲེ་ཧོམ་དུ་གཏད་པ་ཞེས་བྱ་བ་འདི་ཡང༌། རིག་འཛིན་ཐུགས་མཆོག་རྡོ་རྗེས་མཛད་པའི་འཇིགས་བྱེད་དུག་རི་ནག་པོའི་མནན་པའི་ཆོ་ག་སོར་བཞག་གིས་ལྷ་མཚན་ཁ་བསྒྱུར་ཞིང༌། མ་ཚང་བ་རྣམས་རང་གཞུང་ནས་ཁ་བཀང་སྟེ་བཀླག་ཆོག་ཏུ་བཀོད་པ་འདི་ཡང༌། སྙིགས་དུས་ཀྱི་སྔགས་ནག་བདུད་འདུལ་ཕྲིན་ལས་རོལ་པ་རྩལ་གྱིས་གངས་ཅན་ཕུར་ཐོགས་ཡོངས་ཀྱི་རྒྱལ་པོ་གནུབས་ཆེན་སངས་རྒྱས་ཡེ་ཤེས་ཀྱི་འཇམ་དཔལ་ནག་པོ་དངོས་སུ་གྲུབ་པའི་གནས།
བལ་ཡུལ་ཡང་ལེ་ཤོད་ཨ་སུ་རའི་ཀེའུ་ཚང་དང་འདབས་འབྲེལ་བའི་གནམ་ལྕགས་སྒྲུབ་སྡེ་ཕུར་པ་གླིང་དུ་དུས་ནག་མར་ངོ་ཉི་ཤུ་དགུའི་ས་སྲོད་མུན་པ་ནག་པོ་རུ་དབུ་ཚུགས་ཏེ། སྲོད་འཁོར་ཕག་ནག་གི་དུས་སུ་གྲུབ་པར་བགྱིས་པའི་ཡི་གེ་པ་ནི་མཚམས་ནག་རལ་པ་ཅན། ཨཽ་ཌཱིས་བགྱིས་པ་འདིས་ཀྱང་ནག་ཕྱོགས་བདུད་ཀྱི་སྡེ་ཚོགས་རྨང་ནས་གཞོམ་པའི་རྒྱུར་གྱུར་ཅིག། །། ༈ ཁྲག་འཐུང་པདྨ་དྲག་པོ་ལས། ཞི་སྲེག་ཡེ་ཤེས་འོད་དཔུང་བཞུགས་སོ། བདེ་གཤེགས་ཀུན་གྱི་མཐུ་སྟོབས་ནུས་པའི་དཔུང༌། ། གཅིག་བསྡོམས་ཐུགས་རྗེའི་རྣམ་རོལ་པདྨ་འབྱུང༌། ། གང་གི་གསང་བ་ཟབ་མོའི་ཕྲིན་ལས་སྒོ། ། མ་རིག་མུན་སེལ་ཡེ་ཤེས་འོད་དཔུང་བསྟན། དེ་ལ་བླ་སྒྲུབ་གདུང་བ་ཞི་བྱེད་ལ་བསྟེན་པའི་སྦྱིན་སྲེག་རྩོམ་པ་ལ་གསུམ།
སྦྱོར་བ་ཡོ་བྱད་དངོས་སུ་བཤམ། དངོས་གཞིའི་ཕྲིན་ལས་དང་རྗེས་ལས་ཀྱི་མཐའ་བསྡུ་བའོ། དང་པོ་ནི་གཞུང་ལས། དང་པོ་ཞི་བའི་ཕྲིན་ལས་ནི༔ ས་གཞི་དཀར་ལ་མཎྜལ་ཟླུམ༔ པདྨ་འདབ་བཞི་མུ་ཁྱུད་བཅས༔ བལ་དཀར་གླང་མ་ཙན་དན་དཀར༔ ཞི་བའི་ཤིང་གིས་ཟླུམ་པོར་བརྩིག༔ མཆོད་རྫས་ཐམས་ཅད་དཀར་པོར་བསྒྱུར༔ རང་ཉིད་ཁ་ནི་ཤར་དུ་བསྟན༔
ཞེས་པ་ཡར་ངོ་གཟའ་སྐར་དགེ་བའི་སྔ་དྲོའི་ཆར། ཁ་ཤར་དུ་ཕྱོགས་པའི་བཀྲ་ཤིས་པའི་ས་དང༌། ཞི་བྱེད་གང་ཡིན་ས་སྣ་ལས་བྱས་པའི་སྟེགས་བུ་དཀར་པོ་ལ། རྡུལ་ཚོན་གྱིས་འདབ་བཞི་མུ་ཁྱུད་དང་བཅས་པའི་ཁར་གླང་མ་བལ་དཀར་སོགས་ཞི་བའི་ཡམ་ཤིང་གི་ཐབ་ཁུང་ཟླུམ་པོ་རྒྱའི་ཕྱེད་ཆ་དངོས་སུ་བརྩིགས་པའི་ཁ་ཁྱེར་ལ་ཀུ་ཤ་རྩེ་མོ་གཡས་སུ་བསྟན་པས་བཀབ། གཡས་སུ་ཞི་བའི་ཡམ་ཤིང་མཛུབ་མོའི་སྦོམ་ཕྲ་ལ་རིང་ཐུང་སོར་བཅུ་གཉིས་པ་པད་ཁ་ཅན། མར་དཀར་གྱི་མར་ཁུ། ཏིལ་དཀར། དཱུརྦ་ཞོ་ཟན། འབྲུ་ཐུག་དཀར་གསུམ་མངར་གསུམ་འབྲུ་ཕྱེ་དང་སྦྱར་བའི་ཟས་མཆོག ། འབྲས་དཀར།
སོ་བ། ནས་དཀར། གྲོ་དཀར། ཡུངས་དཀར། སྲན་དཀར། ཤིང་ཏོག ། མེ་ཏོག་སོགས་རྫས་རྣམས་ཞི་བའི་སྣོད་དུ་སོ་སོར་བཤམས་པའམ་གཅིག་ཏུ་བཤམས་ཀྱང་རུང་ལ། དེ་ཡང་ནད་ཡམས་སྡིག་སྒྲིབ་སོགས་ཞི་ཞིང་བསྙེན་སྒྲུབ་ཀྱི་ཁ་སྐོང་ཁོ་ན་ལ་ཏིལ་དང༌། གདོན་ཞི་བ་ལ་ཡུངས་དཀར་རྟོགས་སྒྲིབ་ཞི་བ་ལ་ཀུ་ཤ་དང་སྐྲ་སེན། ཚེ་ཡི་བར་ཆད་ཞི་བར་དཱུརྦ།
རྒྱལ་པོས་ཆད་པ་དང་ཕ་རོལ་གྱི་གདུག་རྩུབ་ཞི་བར་ཟས་མཆོག་སོགས། ལས་རིམ་གང་ཡིན་གཙོ་བོར་སྟོན་པའི་རྫས་རྣམས་ཅི་འབྱོར་དུ་བསགས། གང་གི་ཚེ་ཡང་འཇིག་འདས་ཀྱི་དབྱེ་བར་ཚར་གཉིས་བཤམ། གཡོན་ངོས་སུ་ཆུ་གཉིས་ཉེར་སྤྱོད་ལྔ་དང༌། སྔོན་ཆ། ཆད་བརྟན། རླུང་གཡབ། མེ་སྒྲོན་སོགས་ཅི་ལྟར་དགོས་པའི་ཡོ་བྱད་རྣམས་འདུ་བྱའོ། བདག་བསྐྱེད་ཀྱི་ལས་གཞུང་བསྲངས་ཤིང་བཟླས་པའི་མཇུག་ཚོགས་མཆོད་བསྒྲལ་བསྟབ་དང་བཅས་པ་བྱ། ལས་བུམ་བསང་སྦྱངས།
སྟོང་པའི་ངང་ལས་རིན་པོ་ཆེའི་བུམ་པ་ཚད་དང་མཚན་ཉིད་ཐམས་ཅད་རྫོགས་པའི་ནང་པདྨ་དང་ཉི་མ་ལ་གནས་པའི་ཁྲོ་བོ་བདུད་རྩི་འཁྱིལ་པ་ལྗང་སྔོན་ཕྱག་གཉིས་ཐལ་སྦྱར་གྱི་བར་དུ་བདུད་རྩིའི་བུམ་པ་འཛིན་པ༔ ཁྲོ་བོའི་ཆས་ཐམས་ཅད་ལྡན་པའི་སྤྱི་བོར་ཨོཾ༔ མགྲིན་པར་ཨཱཿ ཐུགས་ཀར་ཧཱུྃ༔ དེ་ལས་འོད་ཟེར་འཕྲོས་པས་ཡེ་ཤེས་པ་སྤྱན་དྲངས་གཉིས་སུ་མེད་པར་གྱུར། བཛྲ་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ ཨོཾ་བཛྲ་ཨརྒྷཾ་ ནས་སོགས? ཤབྡ་ཨཱཿཧཱུྃ༔ རྒྱལ་བ་ཀུན་གྱི་ཕྲིན་ལས་སྐུ༔ འཇིགས་བྱེད་འཇིགས་པའི་མཐུ་སྟོབས་ཅན༔
ཁྲོ་བོའི་རྒྱལ་པོ་ཁྱོད་ལ་བསྟོད༔ ལས་རྣམས་འགྲུབ་པར་མཛད་དུ་གསོལ༔ ཐུགས་ཀར་ཉི་སྟེང་ཧཱུྃ་མཐར་སྔགས་ཕྲེང་འཁོར་བ་དེ་ལས་བདུད་རྩི་བབས་པས་བུམ་པ་གང་བར་མོས་ལ༔ ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄ཿ ཞེས་བཟླས། མཐར་ཁྲོ་བོ་འོད་དུ་ཞུ་སྟེ་ཆུར་ཐིམ་པས་དེའི་རྡུལ་ཕྲ་རབ་ཀྱི་གྲངས་སྙེད་པའི་ཁྲོ་བོར་གྱུར་པས་ཕྲིན་ལས་མཛད་པར་མོས༔ གཉིས་པ་དངོས་གཞི་ལ་གསུམ་གྱི་དང་པོ་ལྕེ་ལག་མཆོད་རྫས་བྱིན་བརླབ་ནི། ལྕེ་ཡི་རྩ་བར་ཧྲཱི་ཿལས་པདྨ་དམར་པོ་འདབ་མ་བརྒྱད་པའི་སྟེང་དུ་ཧྲཱིཿབཛྲ་ཛི་ཧཾ་ཞེས་པས་རྡོ་རྗེ་རྩེ་གསུམ་པ་ཉལ་སྟབས་སུ་གནས་པར་གྱུར༔ ལག་གཡས་ཉི་མ་ལ་ཧཱུྃ་དང་༔ གཡོན་ཟླ་བ་ལ་ཨཱཿས་མཚན་པ་སྟེ་ཐབས་ཤེས་ཟུང་དུ་འཇུག་པར་གྱུར༔
རྡོ་དྲིལ་བསང་སྦྱང་ནི། སྟོང་པའི་ངང་ལས་ཧཱུྃ་ལས་རིགས་ལྔའི་རང་བཞིན་ཐབས་ཀྱི་རྡོ་རྗེ་ལས་སེམས་ཅན་ཐམས་ཅད་སྨིན་པར་བྱེད་པའི་འོད་ཟེར་ཀུན་ཏུ་འཕྲོ་བར་གྱུར༔ ཨོཾ་མ་ཧཱ་བཛྲ་ཧཱུྃ༔ ཞེས་རྡོ་རྗེ་ལན་གསུམ་གསོར། ཨཱཿལས་དབྱིངས་ཕྱུག་ཡུམ་ལྔའི་རང་བཞིན་ཤེས་རབ་དྲིལ་བུའི་རྣམ་པས་སེམས་ཅན་ཐམས་ཅད་རིག་པ་སད་པར་བྱེད་པའི་ཆོས་སྒྲ་རྒྱུན་མི་ཆད་པར་གྱུར༔ ཨོཾ་མ་ཧཱ་གྷཎྜེ་ཧོཿ ཞེས་དྲིལ་བུ་དཀྲོལ། རྡོར་དྲིལ་ཐབས་ཤེས་ཀྱི་ཕྱག་རྒྱས་སྙིང་ཁར་བསྣོལ་ཞིང༌། ཧཱུྃ༔ ཐབས་ཤེས་ཟུང་འཇུག་ཆོས་ཉིད་མཚོན༔
མ་ལུས་འགྲོ་རྣམས་སད་པ་དང༔ སེམས་ཅན་སྨིན་པར་བྱ་བའི་ཕྱིར༔ རྡོ་རྗེ་གསོར་ཞིང་དྲིལ་བུ་འཁྲོལ༔ ཨོཾ་བཛྲ་གྷཎྜེ་ཧཱུྃ་ཨཱཿ དགང་བླུགས་དང་སྲེག་རྫས་རྣམས་བསང་སྦྱང་ནི། བླུགས་གཟར་ཐོགས་ལ། ཧཱུྃ༔ ཐབས་ཀྱི་རོལ་པ་ལས་བྱུང་ཏིང་འཛིན་གྱི༔ དཔའ་བོ་རྡོ་རྗེ་སྣོད་མཆོག་གཡས་སུ་ཐོགས༔ ཨོཾ་ཧཱུྃ་ཏྲཱྃ་ཧྲཱི་ཨཱཿ
དགང་གཟར་ཐོགས་ལ། ཧཱུྃ༔ ཤེས་རབ་བདེ་སྟོང་དགའ་བཞིའི་སྙོམས་འཇུག་གིས༔ དཔའ་མོ་ཟབ་ལམ་ཆོས་འབྱུང་གཡོན་དུ་ཐོགས༔ མཱུྃ་ལཱྃ་མཱྃ་པཱྃ་ཏཱྃ༔ ཁ་སྦྱོར་ཏེ་རྫས་རྣམས་ལ་གཡས་སྐོར་དུ་རེག་ཅིང༌། ཧཱུྃ༔ ཆགས་མེད་བདཻ་སྟོང་ཡེ་ཤེས་རྣམ་རོལ་གྱིས༔ སྐྱེ་མེད་སྣ་ཚོགས་རྫས་ཀུན་བྱིན་གྱིས་རློབས༔ ཛཿཧཱུྃ་བཾ་ཧོཿ
ཛྙཱ་ན་པཉྩ་ཨ་མྲྀ་ཏ་ཨ་ཝེ་ཤ་ཡ་ཨ་ཨཱཿ ཞེས་ལན་གསུམ། མཆོད་པ་བྱིན་བརླབ་ནི། ཧཱུྃ༔ ཕྱི་མཆོད་སྣ་ཚོགས་སྤྲིན་ཆེན་གཡོ༔ ནང་མཆོད་སྨན་གཏོར་རཀྟ་དམར༔ གསང་མཆོད་སྦྱོར་སྒྲོལ་བླ་མེད་རྫས༔ སྲུབ་སྐྱེད་རྒྱ་ཆེན་སྤེལ་བར་གྱུར༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿཋཿ
ཨོཾ་མ་ཧཱ་རཀྟ་ཛྭ་ལ་མཎྜ་ལ་ཧཱུྃ་ཧྲཱིཿཋཿ ཨོཾ་མ་ཧཱ་བྷ་ལིཾ་ཏ་ཏེ་ཛྭ་བྷ་ལིཾ་ཏ་བྷ་ལ་བྷ་ཏེ་གུ་ཧྱ་ས་མ་ཡེ་ཧཱུྃ་ཧྲཱིཿཋཿ ཨོཾ་སརྦ་ཨ་ཧཾ་ཛྙཱ་ན་ཨ་མྲྀ་ཏ་པཱུ་ཛ་ཨཱཿཧཱུྃ༔ ཞེས་ལྔའམ་བདུན་གྱིས་བརླབ། གཉིས་པ་འཇིག་རྟེན་པའི་མེ་ལྷ་མཆོད་པ་ནི། དགེ་འདུན་གྱི་ཚང་ངམ་དཀྱིལ་འཁོར་གྱི་མར་མེ་ལས་སྦར་བའི་ལྕེ་ལྡེ་ཐབ་ཏུ་གཞུག་ཅིང༌། མེ་ཐབ་བསང་སྦྱང་ནི། སྟོང་པའི་ངང་ལས་རང་གི་ཐུགས་ཀ་ནས་ཨོཾ་ཨཱཿཧཱུྃ་གསུམ་འཕྲོས་མེ་ཐབ་ཀྱི་དབུས་སུ་འཁོད་པ་ལས་སེམས་ཅན་ཐམས་ཅད་ཀྱི་དུག་གསུམ་ཞི་བར་བྱེད་པའི་འོད་ཟེར་ཡེ་ཤེས་ཀྱི་མེ་དཔུང་འབར་བར་གྱུར༔ ཨོཾ་ཛྭ་ལ་ཛྭ་ལ་ཨོཾ་ཨཱཿཧཱུྃ༔ ཞེས་མེ་སྦར།
ཧཱུྃ་གིས་རླུང་གཡབ། མེ་ཐབ་མི་དམིགས་སྟོང་པའི་ངང༔ བྷྲཱུྃ་ལས་ཞི་བའི་ཐབ་ཁུང་དཀར༔ རྡོ་རྗེ་མེ་འོད་དཀར་གསལ་ཀློང༔ ཨོཾ་ལས་ཞི་བའི་མེ་ལྷ་དཀར༔ ཞི་འཛུམ་གྷཎྜེ་བགྲང་ཕྲེང་བསྣམས༔ ཤ་རྒྱས་གཟུགས་ཐུང་ལྟོ་བ་འཁྱིལ༔ ར་སྐྱེས་ཁྲིར་བཞུགས་དྲང་སྲོང་སྐུར༔ འོད་འཕྲོས་རང་འདྲ་སྤྱན་དྲངས་བསྟིམ༔ སྤྱན་འདྲེན་ནི།
མེ་དར་གཡབ་ཅིང༌། ཧཱུྃ༔ དད་པ་དང་ནི་དམ་ཚིག་གིས༔ ཚུར་བྱོན་ཚུར་བྱོན་འབྱུང་པོ་ཆེ༔ མེ་ལྷའི་རྒྱལ་པོ་དྲང་སྲོང་མཆོག༔ འདིར་གཤེགས་འབར་བའི་གདན་ལ་བཞུགས༔ གུས་པའི་ཡིད་ཀྱིས་ཁྱོད་ཕྱག་འཚལ༔ བསྲེག་བླུགས་ཞལ་ཟས་ཚོགས་བཞེས་ལ༔ ཞི་བའི་ཕྲིན་ལས་འགྲུབ་པར་མཛོད༔ མཆོད་ཡོན་འབུལ་བ་ནི།
ཧཱུྃ༔ འཇིག་རྟེན་འདིའམ་གཞན་དག་ན༔ མཆོད་པའི་བྱེ་བྲག་དཔག་མེད་དང༔ མཆོད་ཡོན་ཞབས་བསིལ་ཞལ་ཆབ་སོགས༔ བདུད་རྩི་དག་པ་ལྷ་མོའི་ཚོགས༔ གླུ་གར་རོལ་མོ་དབྱངས་དང་བཅས༔ བདེ་བའི་ཉམས་དང་ལྡན་ཕྱིར་འབུལ༔ ཨོཾ་ཨགྣེ་དེ་ཝ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཡེ་སྭཱ་ཧཱ༔ ཨོཾ་ཨགྣི་དཱེ་ཝ་ས་པ་རི་ཝཱ་ར་པཱ་དྱཾ་པྲ་ཏཱིཙྪ་ཡེ་སྭཱ་ཧཱ༔ ཨོཾ་ཨགྣེ་དཱེ་ཝ་ས་པ་རི་ཝཱ་ར་ཨཉྫ་མ་ནམ་པྲ་ཏཱིཙྪ་ཡེ་སྭཱ་ཧཱ༔
བྱོན་སྐྱེམས་དགང་བླུགས་ཀྱིས་འབུལ་བ་ནི། ཧཱུྃ༔ ཨ་ཡིག་རང་བྱུང་མེ་ཧོྃ་དུ༔ ཧོྃ་ཡིག་བྱུང་བ་བདུད་རྩིའི་ཆུ༔ རིགས་ལྔ་ཡབ་ཡུམ་སྙོམས་འཇུག་གིས༔ བདེ་བ་ཆེན་པོའི་མཆོད་པ་འབུལ༔ ཞི་བའི་ལས་ཀུན་འགྲུབ་པར་མཛོད༔ ཨོཾ་ཨགྣ་ཡེ་སྭཱ་ཧཱ༔ ཞེས་བདུན་གྱིས་དགང་བླུགས་མར་ཁུས་བཀང་བ་ཁ་སྦྱོར་ཞིང་གཡས་བསྐོར་གྱིས། ཨོཾ་ཨགྣ་ཡེ་ཨ་ཏི་བྷྱཿཔ་ཏི་བྷྱཿ
ཨ་བེ་ཤ་ཡཿམ་ཧཱ་ཤྲཱི་ཡ་ཧ་བྷྱ་ཀ་བྷྱ་བྷ་ན་ཡེ་སྭཱ་ཧཱ༔
ཞེས་ལན་གསུམ་འབུལ། དེ་ནས་བསྲེག་རྫས་རྣམས་འབུལ་བ་ནི། ཧཱུྃ༔ འབར་བའི་རྡོ་རྗེ་དྲང་སྲོང་ལྷ་ཚོགས་ལ༔ ཏིང་འཛིན་དབང་བསྐུར་དམ་རྫས་བདུད་རྩི་རྣམས༔ དག་ཅིང་གཙང་མར་སྦྱར་ཏེ་འབུལ་ལགས་ན༔ དགྱེས་པའི་ཐུགས་ཀྱིས་དགོངས་ཏེ་བཞེས་སུ་གསོལ༔ ཨོཾ་དཱེ་ཝ་ཛྭ་ལ་ཨགྣ་ཡེ་སྭཱ་ཧཱ། ཨོཾ་དཱེ་བ་ཛྭ་ལ་ཨགྣེ་ཡེ་ནད་གདོན་སྡིག་སྒྲིབ་ཤཱནྟིཾ་ཀུ་རུ་ཡེ་སྭཱ་ཧཱ༔
ཞེས་ཡམ་ཤིང་མར་ཁུ་སོགས་བསྲེག་རྫས་རྣམས་སྔགས་དེ་ཁོ་ནས་རྫོགས་པར་ཕུལ་ནས་མཐར་འདོད་དོན་གསོལ་བ་ནི། ཧཱུྃ༔ སྲིད་པའི་རང་བཞིན་དག་པའི་ཕྱིར༔ ངོ་བོ་ཉིད་ཀྱིས་དངོས་མེད་བྱས༔ རང་བཞིན་དག་པའི་དྲང་སྲོང་མཆོག༔ དམ་པའི་སྲིད་པ་བྱེད་པར་ཤོག༔ དེ་ནས་མཆོད་པ་འབུལ་བ་ནི། ཧཱུྃ༔ སྟོང་གསུམ་འཇིག་རྟེན་རབ་འབྱམས་ན༔ མེ་ཏོག་བདུག་སྤོས་མར་མེ་དྲི༔
ཞལ་ཟས་རོལ་མོ་ཇི་སྙེད་ཀུན༔ ཡེ་ཤེས་མེ་ལྷའི་ཚོགས་ལ་འབུལ༔ ཕྲིན་ལས་བསྒྲུབ་ཕྱིར་བཞེས་སུ་གསོལ༔ ཨོཾ་ཨགྣེ་དེ་ཝ་ས་པ་རི་ཝཱ་ར་པུཥྤེ་དྷཱུ་པེ་ སོགས་ པྲ་ཏཱིཙྪ་ཡེ་སྭཱ་ཧཱ༔ ནང་མཆོད་འབུལ་བ་ནི། ཧཱུྃ༔ སྟོང་གསུམ་འཇིག་རྟེན་རབ་འབྱམས་ན༔ གཟུགས་སྒྲ་དྲི་རོ་རེག་བྱ་ཆོས༔ འདོད་ཡོན་བླ་མེད་མཆོད་པ་འདི༔ ཡེ་ཤེས་མེ་ལྷའི་ཚོགས་ལ་འབུལ༔
ཕྲིན་ལས་བསྒྲུབ་ཕྱིར་བཞེས་སུ་གསོལ༔ ཨོཾ་ཨགྣེ་དེ་ཝ་ས་པ་རི་ཝཱ་ར་རཱུ་པ་ཤབྡ་གནྡྷེ་རཱ་ས་སྤརྴེ་པྲ་ཏཱིཙྪ་ཡེ་སྭཱ་ཧཱ༔ གསང་མཆོད་འབུལ་བ་ནི། ཧཱུྃ༔ སྟོང་གསུམ་འདིའམ་གཞན་དག་ན༔ བདུད་རྩི་སྨན་གྱི་མཆོད་པ་དང༌། རཀྟ་དམར་མཆོད་ཨརྒྷཾ་དང༔ བཅུད་ལྡན་མཆོག་གི་གཏོར་མ་རྣམས༔ ཡེ་ཤེས་མེ་ལྷའི་ཚོགས་ལ་འབུལ༔ ཕྲིན་ལས་བསྒྲུབ་ཕྱིར་བཞེས་སུ་གསོལ༔
ཨོཾ་ཨགྣེ་དེ་ཝ་ས་པ་རི་ཝཱ་ར་བཛྲ་ཨ་མྲྀ་ཏ་རཀྟ་བྷ་ལིཾ་ཏ་ཁ་རཾ་ཁཱ་ཧི༔ ཞེས་སྨན་རཀ་གཏོར་གསུམ་འབུལ། ཚོགས་མཆོད་འབུལ་བ་ནི། ཧཱུྃ༔ སྟོང་གསུམ་འཇིག་རྟེན་རབ་འབྱམས་ན༔ ཚོགས་མཆོད་བདུད་རྩིའི་རྒྱ་མཚོ་འདི༔ ཡེ་ཤེས་མེ་ལྷའི་ཚོགས་ལ་འབུལ༔ ཕྲིན་ལས་བསྒྲུབ་ཕྱིར་བཞེས་སུ་གསོལ༔ ཨོཾ་ཨགྣེ་དཱེ་ཝ་ས་པ་རི་ཝཱ་ར་ག་ཎ་ཙཀྲ་པཱུ་ཛ་ཁཱ་ཧི༔ བསྟོད་པ་ནི།
ཧཱུྃ༔ མེ་ལྷའི་རྒྱལ་པོ་དྲང་སྲོང་མཆོག༔ འབར་བའི་སྐུ་ལ་སྲེག་པའི་ཞལ༔ ཕྲིན་ལས་བཞི་ཡི་བདག་ཉིད་ཅན༔ ཚངས་སྲས་མཆོག་ལ་ཕྱག་འཚལ་བསྟོད༔ ཧོཿ དུས་གསུམ་བདེ་བར་གཤེགས་པ་ཐམས་ཅད་ཀྱི་ཐུགས་ཡེ་ཤེས་ཀྱི་བདག་ཉིད། འབྱུང་བ་ཆེན་པོ་མེའི་རང་བཞིན་དྲང་སྲོང་ཆེན་པོ་ཁྱེད་ཀྱིས་བདག་དང་ཡོན་བདག་གི་སྡིག་སྒྲིབ་སྲེག་པ་དང༌། མི་མཐུན་པའི་ཕྱོགས་ཐམས་ཅད་ཞི་བར་བྱ་བའི་ཕྱིར། མེ་འབར་བའི་ཀློང་ཆེན་གཉིས་སུ་མེད་པར་བཞུགས་ནས།
མཆོད་རྫས་རྣམས་ལྷའི་ཞལ་དུ་བསྟབ་ཅིང༌། གང་འདོད་ཀྱི་ཕྲིན་ལས་སྐད་ཅིག་ཏུ་འགྲུབ་པར་མཛད་དུ་གསོལ། ཞེས་མེ་ལྷ་འབར་བ་དབྱིངས་ཀྱི་རང་བཞིན་སུ་མོས། གསུམ་པ་འདས་པའི་མེ་ལྷ་མཆོད་པ་ནི། མེ་ཐབ་དུ་བུད་ཤིང་ཅུང་ཟད་བསྣན། ལས་བུམ་གྱི་ཆུས་བསང་སྦྱངས་ལ། ཧཱུྃ༔ འབྱུང་བའི་མངའ་བདག་དྲང་སྲོང་མེ་ཡི་ལྷ༔ རབ་འབར་ཆོས་ཀྱི་དབྱིངས་དང་མཉམ་པའི་དབུས༔ བྷྲཱུྃ་ལས་རང་བྱུང་ལྷུན་གྲུབ་ཕོ་བྲང་ནི༔
གྲུ་བཞི་སྒོ་བཞི་ཕྱི་ནང་མཚན་ཉིད་ལྡན༔ སོགས་ནས་སྤྱན་འདྲེན་གྱི་མཐར་མཆོད་ཡོན་འབུལ་བ་ནི། ཧཱུྃ༔ འཇིག་རྟེན་འདིའམ་གཞན་དག་ན༔ མཆོད་པའི་བྱེ་བྲག་དཔག་མེད་དང༔ མཆོད་ཡོན་ཞབས་བསིལ་ཞལ་ཆབ་སོགས༔ བདུད་རྩི་དག་པ་ལྷ་མོའི་ཚོགས༔ གླུ་གར་རོལ་མོ་དབྱངས་དང་བཅས༔ བདེ་བའི་ཉམས་དང་ལྡན་ཕྱིར་འབུལ༔ རྩ་སྔགས་ཀྱི་མཐར།
ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཡེ་སྭཱ་ཧཱ༔ སོགས་དང༌། པཱ་དྱཾ་པྲ་ཏཱིཙྪ་ཡེ་སྭཱ་ཧཱ༔ ས་པ་རི་ཝཱ་ར་ཨཉྫ་མ་ནམ་པྲ་ཏཱིཙྪ་ཡེ་སྭཱ་ཧཱ༔ གོང་ལྟར་འབུལ། བཞུགས་གསོལ་ཕྱག་འཚལ་རྣམས་གཞུང་བཞིན་བྱ། བྱོན་སྐྱེམས་འབུལ་བ་ནི། ཧཱུྃ༔ ཨ་ཡིག་རང་བྱུང་མེ་ཧོམ་དུ༔ ཧཾ་ཡིག་བྱུང་བ་བདུད་རྩིའི་ཆུ༔
རིགས་ལྔ་ཡབ་ཡུམ་སྙོམས་འཇུག་གིས༔ བདེ་བ་ཆེན་པོའི་མཆོད་པ་འབུལ༔ ཞི་བའི་ལས་ཀུན་འགྲུབ་པར་མཛོད༔ ཅེས་རྩ་སྔགས་ལན་གསུམ་གྱིས་འབུལ། བསྲེག་རྫས་འབུལ་བ་ནི། ཧཱུྃ༔ ཡེ་ཤེས་ཀློང་ཡངས་འཁྱིལ་བའི་ཧོམ་ཁུང་དུ༔ དམ་རྫས་བདུད་རྩི་འབར་བའི་སྦྱིན་སྲེག་འདི༔ བདེ་གཤེགས་ཀུན་འདུས་དཀྱིལ་འཁོར་ལྷ་ལ་འབུལ༔ སྒྲུབ་པའི་རིག་འཛིན་རྣལ་འབྱོར་འཁོར་བཅས་ཀྱི༔
ཐོག་མེད་དུས་ནས་ད་ལྟའི་བར་དག་ཏུ༔ ལས་དང་ཉམས་ཆག་སྒྲིབ་པའི་ཚོགས་དག་ཅིང༔ བྱང་ཆུབ་བསྒྲུབ་ལ་བར་ཆད་མི་འབྱུང་ཞིང༔ ཚེ་དང་སྒྲུབ་པ་མཐའ་རུ་ཕྱིན་ནས་ཀྱང༔ གཟུགས་ཅན་དགྲ་དང་གཟུགས་མེད་བགེགས་ལ་སོགས༔ འཇིགས་པ་བརྒྱད་པོ་ཞི་བར་མཛད་དུ་གསོལ༔ རྩ་སྔགས་ཀྱི་ཤམ་བུར། ནད་གདོན་སྡིག་སྒྲིབ་ཤཱནྟིཾ་ཀུ་རུ་ཡེ་སྭཱ་ཧཱ༔ ཞེས་སྤྱི་དང་བྱེ་བྲག་བསྙེན་སྒྲུབ་ཀྱི་ཁ་སྐོང་ལ་རྩ་སྔགས་ཁོ་ན་དང༌། གདོན་བགེགས་ཉམས་སྒྲིབ་བར་ཆད་རྒྱལ་པོས་ཆད་པ་གཅན་གཟན་མེ་ཆུ་དུག་མཚོན་སོགས་གང་ཞི་བྱའི་འདོད་བྱང་སྤེལ་ལ་བསྲེག་རྫས་རྣམས་གྲངས་ལྡན་དུ་འབུལ་ཞིང་བརྒྱ་རེའི་མཚམས་སུ་སྤྱི་ལ།
དཀྱིལ་འཁོར་གྱི་ལྷ་ཚོགས་རྣམས་ལ་སྦྱིན་སྲེག་གི་མཆོད་པ་ཕུལ་བ་ལ་བརྟེན་ནས༔ བདག་ཅག་དཔོན་སློབ་རྒྱུ་འབྱོར་བ་ཡོན་བདག་འཁོར་དང་བཅས་པ་རྣམས་ལ་སྡང་བའི་དགྲ༔ གནོད་པའི་བགེགས༔ གདུག་པའི་དབལ༔ རྣོ་བའི་མཚོན༔ སྦྱོར་བའི་དུག༔ ནད་བཞི་བརྒྱ་རྩ་བཞི༔ གདོན་སྟོང་ཕྲག་བརྒྱད་ཅུ༔ ཡེ་འདྲོག་སུམ་བརྒྱ་དྲུག་ཅུ༔ རྨི་ལམ་ངན་པ༔
ལྟས་ངན་པ༔ མཚན་མ་ངན་པ༔ སྦྱོར་བ་རྩུབ་པ༔ ལོ་ཟླ་ཞག་སྐེག༔ མོ་ངན་རྩིས་རྩུབ༔ མི་ཁ་བྲམ་མཆུ་ལ་སོགས་མདོར་ན་བཀྲ་མི་ཤིས་པའི་དངོས་པོ་ཐམས་ཅད་མྱུར་བ་ཉིད་དུ་ཞི་བར་མཛད་དུ་གསོལ༔ ཤཱནྟིཾ་ཀུ་རུ་ཡེ་སྭཱ་ཧཱ༔ ཞེས་དང་བྱེ་བྲག་བསྙེན་སྒྲུབ་ཁ་སྐོང་ལ། བདག་ཅག་མ་རིག་པའི་དབང་གིས་ཏིང་ངེ་འཛིན་མ་གསལ་ཞིང་བཟླས་བརྗོད་ལྷག་ཆད་དུ་གྱུར་པ་སོགས་གནས་སྐབས་དང་མཐར་ཐུག་གི་སྒྲིབ་ཚོགས་ཐམས་ཅད་བྱང་ཞིང་དག་ནས་མཆོག་དང་ཐུན་མོང་གི་དངོས་གྲུབ་མ་ལུས་པ་མྱུར་བ་ཉིད་དུ་ཐོབ་པར་མཛད་དུ་གསོལ། ཞེས་སོགས་གང་ཞི་བའི་འདོད་གསོལ་སྦྱར།
ལས་གཞུང་གི་ཕྱི་ནང་གསང་མཆོད་དང༌། ཚོགས་འབུལ་བ་ནི། ཧཱུྃ༔ རྩ་གསུམ་དཀྱིལ་འཁོར་ལྷ་ཚོགས་ལ༔ འདོད་ཡོན་ཞལ་ཟས་ཚོགས་ཀྱིས་མཆོད༔ སྐྱེ་མེད་ཆོས་དབྱིངས་ངང་དུ་བཞེས༔ དེང་འདིར་མཆོག་ཐུན་དངོས་གྲུབ་སྩོལ༔ ཨོཾ་ག་ཎ་ཙཀྲ་པཱུ་ཛ་ལ་ཁཱ་ཧི༔ སོ་སོའི་གཞུང་ལྟར་བསྟོད་པ་བྱ། འབུལ་གཏོར་དགང་གཟར་ཁར་བཞག་སྟེ།
ཧཱུྃ༔ རྡོ་རྗེ་དབྱིངས་ཀྱི་ཕོ་བྲང་ཆེན་པོ་ནས༔ རྩ་གསུམ་འདུས་པའི་དཀྱིལ་འཁོར་རྒྱ་མཚོ་རྣམས༔ ཐུགས་དམ་དབྱིངས་ནས་བསྐུལ་ལོ་ཐུགས་རྗེ་བསྐྱེད༔ ཉོན་མོངས་སྡུག་བསྔལ་ཞི་བའི་དུས་ལ་བབ༔ ནད་གདོན་རྐྱེན་ངན་ཞི་བའི་དུས་ལ་བབ༔ མི་མཐུན་འཇིགས་བརྒྱད་ཞི་བའི་དུས་ལ་བབ༔ འབྱུང་པོའི་གདུག་རྩུབ་ཞི་བའི་དུས་ལ་བབ༔ དམ་སྲིའི་ཁ་རླངས་ཞི་བའི་དུས་ལ་བབ༔ དུས་ལ་བབ་བོ་རྒྱལ་བ་ཐུགས་རྗེ་ཅན༔
དམ་རྫས་བརྒྱན་པའི་གཏོར་མ་འདི་བཞེས་ལ༔ མ་རུངས་བདུད་དགྲ་ཞི་བའི་ཕྲིན་ལས་མཛོད༔ དེ་ཡིས་ཞི་བར་མ་གྱུར་གང་ཡང་མེད༔ ཞི་མཛད་ལྷ་ཚོགས་རྣམས་ལ་ཕྱག་འཚལ་བསྟོད༔ ཅེས་འབུལ་ལོ། སྨོན་ལམ་ནི། ཧཱུྃ༔ ཡེ་ཤེས་ཀློང་ཡངས་འཁྱིལ་བའི་ཧོམ་ཁུང་དུ༔ ཐུགས་རྗེའི་མེ་སྦར་མཚན་མའི་རྫས་ཕུལ་བས༔ ནད་གདོན་སྡིག་སྒྲིབ་མི་མཐུན་ཕྱོགས་རྣམས་ཀུན༔
རྡོ་རྗེའི་མེས་བསྲེགས་ཡེ་ཤེས་ཆེར་གྱུར་ཤོག༔ ལས་ཀྱི་མཆོད་པ་དམ་པ་འདི་ཕུལ་བས༔ ཕོ་ཉའི་རིགས་ཀྱི་ཐུགས་དམ་བསྐངས་གྱུར་ཅིག༔ འབྲུ་ཐུག་ཕུལ་བས་ཡིད་བཞིན་འདོད་འབྱུང་གཏེར༔ དྲང་སྲོང་འཁོར་བཅས་ཐུགས་དམ་བསྐངས་གྱུར་ཅིག༔ མར་ཁུ་མཆོད་པས་ཁམས་གསུམ་སེམས་ཅན་རྣམས༔ སྐུ་གསུང་ཐུགས་རྫོགས་བྱང་ཆུབ་མཆོག་ཐོབ་ཤོག༔ མེ་ཏོག་བསྲེགས་ཏེ་ཕུལ་བས་ཡོན་ཏན་རྣམས༔ ལྗོན་ཤིང་ལྟ་བུར་ཚེ་དཔལ་རྒྱས་པར་ཤོག༔ འོ་སྐོམ་ཞལ་ཟས་བདུད་རྩིའི་མཆོད་པ་འདིས༔
ཁམས་གསུམ་སེམས་ཅན་མ་ལུས་ཚིམ་པར་ཤོག༔ ཀུ་ཤ་མཆོད་པས་བཀའ་དང་སྔགས་ཀྱི་དབང་༔ དམ་ཚིག་ཚུལ་ཁྲིམས་ཉམས་ཆག་སྐོང་བར་ཤོག༔ ཏིལ་དཀར་བསྲེགས་པས་བདག་སོགས་སེམས་ཅན་གྱི༔ ནད་གདོན་སྡིག་སྒྲིབ་མ་ལུས་ཞི་བར་ཤོག༔ གུ་གུལ་སྦྱར་བའི་ཡུངས་དཀར་བསྲེགས་པ་ཡིས༔ སྟོང་ཕྲག་བརྒྱད་ཅུའི་བགེགས་ཚོགས་ཞི་བར་ཤོག༔ དཀར་གསུམ་བསྲེགས་པས་ཁམས་གསུམ་སེམས་ཅན་རྣམས༔ སྙིང་པོ་བྱང་སེམས་རྒྱུད་ལ་གནས་པར་ཤོག༔ འབྲས་དཀར་བསྲེགས་པས་བདག་དང་འགྲོ་བ་ཀུན༔
རྣམ་དཀར་དགེ་བཅུའི་དཔལ་ལ་སྤྱོད་པར་ཤོག༔ བདུད་རྩི་བསྲེགས་པའི་མཆོད་པ་དམ་པ་འདིས༔ སྐུ་ལྔའི་དངོས་གྲུབ་དེང་འདིར་ཐོབ་པར་ཤོག གཏོར་མ་བསྲེགས་པས་བསོད་ནམས་ཚོགས་རྫོགས་ནས༔ སྦྱིན་པའི་ཕ་རོལ་ཕྱིན་པ་མཐར་ཕྱིན་ཤོག༔ རཀྟ་བསྲེགས་པས་ཁམས་གསུམ་སྲིད་གསུམ་གྱི༔ ལྷ་འདྲེ་མི་ནོར་དབང་དུ་བསྡུས་པར་ཤོག༔ རིག་འཛིན་བདག་གིས་བདེ་གཤེགས་བཀའ་ལུང་བཞིན༔ ཕྲིན་ལས་བཟུང་བའི་སྔགས་ཀྱི་བྱིན་རླབས་དང་༔ ཆོས་ཉིད་བདེན་པ་སངས་རྒྱས་རྣམས་ཀྱི་མཐུས༔
མི་མཐུན་ཕྱོགས་རྣམས་ཀུན་ནས་བཟློག་པ་དང༔ གནོད་པ་ཀུན་ཞི་ཚོགས་གཉིས་རྫོགས་གྱུར་ཅིག༔ ཅེས་སྨོན་ལམ་བཏབ། བཟོད་གསོལ་ནི། ཧཱུྃ༔ བདེ་གཤེགས་ཀུན་འདུས་དཀྱིལ་འཁོར་དུ༔ སྦྱིན་སྲེག་མཆོད་པ་འདི་འབུལ་གྱིས༔ འགལ་འཁྲུལ་ཉམས་པ་ཅི་མཆིས་པ༔ དེ་དག་ཁྱེད་ཀྱིས་བཟོད་པར་གསོལ༔ རྩ་སྔགས་དང༌།
ས་མ་ཡ་ཤུདྡྷེ་ཨཱཿ བདེ་གཤེགས་ཀུན་འདུས་དཀྱིལ་འཁོར་གྱིས༔ ཞི་བར་གྱུར་པའི་ལས་ཀུན་མཛད༔ སྒྲུབ་པའི་འབྲས་བུ་སྩལ་ལགས་པས༔ བདེ་གཤེགས་ཡུལ་དུ་གཤེགས་སླད་དུ༔ སྦྱིན་སྲེག་མཆོད་པ་འདི་འབུལ་གྱི༔ ཅི་བདེ་བར་ནི་གཤེགས་སུ་གསོལ༔ རྩ་སྔགས་དང༌། བཛྲ་མུ་ ཞེས་རྡོ་རྗེ་བསྡུ་བའི་ཕྱག་རྒྱ་དང་བཅས་ཡེ་ཤེས་པ་གཤེགས་བདག་བསྐྱེད་ཐུགས་ཀར་བསྡུའོ། གསུམ་པ་རྗེས་ཀྱི་རིམ་པ་ལ་གཉིས་ལས་དང་པོ་མེ་ལྷ་གཤེགས་སུ་གསོལ་བ་ནི།
བུད་ཤིང་ཁ་གསོ་བསང་སྦྱང༌། ཨོཾ་ཨགྣ་ཡེ་སྭཱ་ཧཱ༔ ལན་བདུན་འབུལ་ཞིང་མེ་ལྷ་གསལ་གདབ་ལ། ཨོཾ༔ ཨགྣེ་ཆེན་པོ་མེ་ཡི་ལྷ༔ འདོད་པའི་དོན་རྣམས་རབ་སྒྲུབ་ཅིང༔ ཐུགས་རྗེས་སེམས་ཅན་དོན་བྱེད་པ༔ གཏང་རག་མཆོད་པ་བཞེས་སུ་གསོལ༔ ཨོཾ་དཱེ་ཝ་ཛྭ་ལ་ སོགས་ཀྱིས་བསྲེག་རྫས་ལྷག་མ་རྣམས་རྫོགས་པར་ཕུལ་རྗེས། སོ་རྩི་དང་གོས་ཟུང་ཀྱང་འབུལ་བར་སྤྲོ་ན་སྔགས་ཙམ་གྱིས་འབུལ།
མེ་ལྷའི་གཏོར་མ་དགང་གཟར་ཁར་བཞག་ལ། ཨོཾ་ཨཱཿཧཱུྃ༔ གིས་བྱིན་བརླབས་ལ། མེ་དེ་བསྲེག་བྱ་ཟ་བའི་ལྷ༔ དྲང་སྲོང་རྒྱལ་པོ་གདོན་གྱི་བདག༔ ཤར་ལྷོ་མེ་ལྷའི་ཚོགས་བཅས་པ༔ མཆོད་ཅིང་བསྟོད་དོ་ཕྱག་ཀྱང་འཚལ༔ མཆོད་སྦྱིན་གཏོར་མ་འདི་བཞེས་ལ༔ སོགས་ནས། ཡིད་ལ་འདོད་པ་ཀུན་འགྲུབ་མཛོད༔
ཅེས་པས་གཏོར་མ་མེ་ནང་དུ་བཞུ། བཟོད་གསོལ་ནི། ཧཱུྃ༔ དྲང་སྲོང་མེ་ལྷ་འཁོར་བཅས་ལ༔ སྦྱིན་སྲེག་མཆོད་པ་འདི་འབུལ་གྱི༔ འགལ་འཁྲུལ་ཉམས་པ་གང་མཆིས་པ༔ དེ་དག་ཁྱེད་ཀྱིས་བཟོད་པར་གསོལ༔ ཨོཾ་ཨགྣེ་དཱེ་ཝ་ཏེ་པ་མ་དག་པ་ཐམས་ཅད་ཤཱནྟིཾ་ཀུ་རུ་ཡེ་སྭཱ་ཧཱ༔ གཤེགས་གསོལ་ནི། ཧཱུྃ༔
དྲང་སྲོང་ཆེན་པོ་མེ་ཡི་ལྷ༔ སྦྱིན་སྲེག་མཆོད་པ་འདི་འབུལ་གྱིས༔ ཁྱེད་ཀྱིས་སེམས་ཅན་དོན་མཛད་ནས༔ ཕོ་བྲང་ཉིད་དུ་གཤེགས་སུ་གསོལ༔ བཛྲ་མུ༔ ཡེ་ཤེས་པ་ཤར་ལྷོར་གཤེགས། དམ་ཚིག་པ་ལྟེ་བའི་ཨ་ཐུང་ལ་བསྡུའོ། གཉིས་པ་བདག་གིས་རྣལ་འབྱོར་གྱི་སྒོ་ནས་ཐུགས་དམ་བསྐུལ། ཚོགས་ལྷག་བརྟན་སྐྱོང་དངོས་གྲུབ་ལེན་ཆོག་བཟོད་གསོལ་སོགས་རྗེས་བསྡུ་རྣམས་ལས་བྱང་ལྟར་བྱ་ཞིང། མེ་རོ་དལ་གྱིས་ཞི་བའམ་ཆུས་ངར་ཕབ་ཆོག་ལ་ཆུ་རླུང་ཆེན་པོར་དོར་བའམ་བཙའ་སད་སེར་སྲུང་སོགས་སྤྱོད་ཅིང༌།
ཡོ་བྱད་ལྷག་མ་རྣམས་ཀྱང་མི་མངོན་པར་བསྡུའོ། དེ་ལྟར་ཞི་སྲེག་ཡེ་ཤེས་འོད་དཔུང་ཞེས་པ་འདི་ཡང་ལམ་ཟབ་མོར་མི་ཕྱེད་པའི་འདུན་པ་ཅན་ཀུན་བཟང་སྦྱིན་པས་བསྐུལ་ངོར། སྐྱིད་གྲོང་སྨྱོན་པས་གཏེར་གཞུང་གི་དགོངས་པ་ལྟར་རིགས་མཐུན་གྱི་ཆོ་ག་དག་ལས་ཁ་བཀང་སྟེ་བཀླག་ཆོག་མར། ཡང་རྫོང་སྙིང་པོའི་གཏེར་ཕུག་ཏུ་བཀོད་པ་ཛ་ཡནྟུ། གུ་རུ་དྲག་པོ་དང་དབང་དང་རྒྱས་པ་སོགས་རྩ་གསུམ་གཞན་ལ་སྦྱར་ན་སོ་སོའི་ལས་བྱང་དང་མཐུན་པར་རྩ་བའི་ལྷ་སྔགས་ཁ་བསྒྱུར་བས་གྲུབ་བོ། དཔེར་ན་དྲག་པོའི་སྐབས། ཧཱུྃ༔ འབྱུང་བའི་མངའ་བདག་མེ་ཡི་ལྷ། རབ་འབར་ཆོས་དབྱིངས་མཉམ་པའི་དབུས། བྷྲཱུྃ་ལས་རང་བྱུང་བྷནྡྷའི་མཁར༔
རྨང་གཞི་རྡོ་རྗེ་རྒྱ་གྲམ་ནག༔ གྲུ་བཞི་ སོགས? གཞུང་ལྟར་དང༌། མཆོད་སྔགས་ལ། ཨོཾ་བཛྲ་ཙཎྜ་པདྨ་ཧེ་རུ་ཀ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཡེ་སྭཱ་ཧཱ༔ སོགས? རང་གཞུང་ལྟར་ཁ་བསྒྱུར་བ་དང༌། བསྲེག་རྫས་འབུལ་སྐབས། བདེ་གཤེགས་ཀུན་འདུས་དཀྱིལ་འཁོར་ལྷ་ལ་འབུལ་ ཞེས་པ། པདྨ་ཁྲག་འཐུང་དཀྱིལ་འཁོར་ལྷ་ལ་འབུལ། ཞེས་པ་ལྟ་བུ། ལྷ་མཚན་ཁ་བསྒྱུར་བ་ཁྱད་པར་རོ།
དམིགས་བསལ་སྒྲུབ་མཆོད་ལྟ་བུའི་སྐབས་ཚོམ་བུ་སྤྱན་འདྲེན་བྱེད་ན་ཉིན་སྔ་མའི་ཕྱི་ཐུན་གྱི་མཆོད་བསྟོད་སྐབས་ཚོམ་བུ་བཀོད་ལ་འཇིག་རྟེན་མེ་ལྷར་བསྲེག་འབུལ་གྲུབ་ནས་འབར་བའི་རང་བཞིན་དུ་མོས་ཏེ་འདས་པའི་མེ་ལྷ་མཆོད་པ་ནི།

མེ་ཐབ་ཏུ་བུད་ཤིང་ཅུང་ཟད་བསྣན། ལས་བུམ་ཆུས་བསང་སྦྱངས་བྱས་ནས། ལས་གཞུང་སྤྱན་འདྲེན་སྔོན་དུ་བཏང་ལ་སྤོས་རོལ་བཅས་ཚོམ་བུ་གདན་འདྲེན། རྩ་སྔགས་ཀྱིས་ཚོམ་བུའི་རྩེ་མོ་ཐབ་ཏུ་འབུལ་ཞིང༌། ཧཱུྃ་འབྱུང་བའི་མངའ་བདག་ སོགས? ལྷ་བསྐྱེད་སྦྱིན་སྲེག་གཞུང་ལྟར་བཏང༌། སྤྱན་འདྲེན་འདིར་མི་དགོས་པ་ཁྱད་པར་དང་མཐར་བཤགས་པའི་རྗེས་སུ་གཤེགས་གསོལ་སྐབས། ཡེ་ཤེས་པ་དཀྱིལ་འཁོར་གྱི་དབུས་སུ་གཤེགས། དམ་ཚིག་པ་ལྟེ་བའི་ཨ་ཐུང་ལ་ཐིམ་པར་གྱུར་ ཞེས་ཚོམ་བུ་དཀྱིལ་འཁོར་དུ་གདན་འདྲེན་བྱ་ལ་གཞན་རྣམས་མཚུངས་སོ། ཞེས་པའང་གུ་ཧྱས་སོ། ཡམ་ཤིང་ལ། ཨོཾ་བྷཀྴ་སུ་སྭཱ་ཧཱ༔
ཀུ་ཤ་ལ། ཨོཾ་ཀུ་སྭ་ཙ་ར་ཏ་སྭཱ་ཧཱ༔ དུརྦ་ལ། ཨོཾ་ཤྲི་ཏ་པ་ཀུ་སྭཱ་ཧཱ༔ བིལྦ་ལ། ཨོཾ་བྷ་ཏྲི་སྭ་ཏི་སྭཱ་ཧཱ༔ ཏིལ་དཀར་ནག་ལ། ཨོཾ་ཏི་ལ་ཏི་ཐ་སྭཱ་ཧཱ༔ མར་ཟན་ལ། ཨོཾ་བཛྲ་ཏམྦུ་ལ་ཡེ་སྭཱ་ཧཱ༔
ཛཱ་ཏི་ལི་ཤི་གུར་གུམ་ཙན་དན་ལ། ཨོཾ་བྷཻ་ཥ་ཛྱེ་དྷི་ཧུ་སྭཱ་ཧཱ༔ གསེར་དངུལ་གཡུ་བྱི་རུ་མུ་ཏིག་ལ། ཨོཾ་མུ་ཏིག་རཏྣ་ཀ་སྭཱ་ཧཱ༔ དར་སྣ་ལྔ་ལ། ཨོཾ་པཉྩ་ཤྲཱི་ཀ་སྭཱ་ཧཱ༔ འབྲས་གྲོ་སོ་བ་སྲན་མ་ལ། ཨོཾ་གེ་ས་ར་ཨུ་ཏ་ཀ་སྭཱ་ཧཱ༔ ཟས་སྣ་ཐམས་ཅད་ལ། ཨོཾ་སརྦ་བྷི་སུ་ར་པཱུ་ཛ་མེ་གྷ་སྭཱ་ཧཱ༔
བདུད་རྩི་ལ། ཨོཾ་ཨ་མྲྀ་ཏ་སྭཱ་ཧཱ༔ རཀྟ་ལ། ཨོཾ་པདྨ་རཱ་ག་ཏི་སྭཱ་ཧཱ༔ གཏོར་མ་ལ། ཨོཾ་བྷ་ལིངྟ་སྭཱ་ཧཱ༔ ༔ ༄༅། །བླ་མ་དྲག་པོ་པདྨ་ཁྲག་འཐུང་ལས། བསྙེན་སྒྲུབ་ཁ་སྐོང་ཞི་བའི་སྲེག་བླུགས་ཟླ་བའི་བདུད་རྩི་ཞེས་བྱ་བ་བཞུགས་སོ། འབར་བའི་གར་གྱིས་སྲིད་པ་དཔྱི་ནས་གནོན། ། ཡེ་ཤེས་མེ་ལྕེས་ལོགས་འདྲེན་བུད་ཤིང་བསྲེགས། །
རྡོ་རྗེའི་མཚོན་གྱིས་ཉོན་མོངས་འཁྲུལ་འཁོར་གཞོམ། ། དཔལ་ཆེན་དྲག་པོ་ཁྱུང་ཞོན་བླ་ན་རྒྱལ། དེ་ཡང་བླ་མ་དྲག་པོ་པདྨ་ཁྲག་འཐུང་གི་བསྙེན་སྒྲུབ་ཁ་སྐོང་ཞི་བའི་སྲེག་བླུགས་ཟླ་བའི་བདུད་རྩི་ཞེས་བྱ་བ་ལ། སྦྱོར་དངོས་རྗེས་གསུམ་ལས། དང་པོ་ནི་གཞུང་ལས། དང་པོ་ཞི་བའི་ཕྲིན་ལས་ནི༔ ས་གཞི་དཀར་ལ་མཎྜལ་ཟླུམ༔ པདྨ་འདབ་བཞི་མུ་ཁྱུད་བཅས༔ བལ་དཀར་གླང་མ་ཙན་དན་དཀར༔ ཞི་བའི་ཤིང་གིས་ཟླུམ་པོར་བརྩིག༔
མཆོད་རྫས་ཐམས་ཅད་དཀར་པོར་བསྒྱུར༔ རང་ཉིད་ཁ་ནི་ཤར་དུ་བསྟན༔ ཞེས་པ་ལྟར། དུས་ཀྱི་ཁྱད་པར་ཡར་ངོ་གཟའ་སྐར་དགེ་བའི་སྔ་དྲོའི་ཆར། དཀྱིལ་འཁོར་གྱི་ཤར་ཕྱོགས་སུ་ཐབ་སྟེགས་དཀར་པོ་ལ། སེར་བཅད་དམ་མཛེས་མཚོན་གྱིས་དཀྱིལ་འཁོར་ལེགས་པར་བཞེངས་པས། ལྟེ་བར་པདྨ་འདབ་བཞིའི་དབུས་སུ་རྡོ་རྗེ་དཀར་པོ་ཧཱུྃ་གིས་མཚན་པ་ཕྱི་རོལ་དུ་རྡོར་ཕྲེང་འོད་ཀྱི་མུ་ཁྱུད། ཕྱོགས་བཞིར་ཟླ་ཕྱེད་རྡོ་རྗེ་དང་བཅས་པ། ཤར་ལྷོར་མེ་དར་དཀར་པོ། ཐབ་བརྩིགས་ཞི་བའི་ཤིང་འོ་མ་ཅན་དང་སྨན་ཤིང་སོགས་ཚོན་རྩི་དཀར་པོའི་ཁ་བསྒྱུར་བ་ཟླུམ་བསྐོར་དང༌།
དེ་ནས་སྒྲུབ་པ་པོ་ཞི་བའི་ཆས་ཀྱི་སྤྲས་ཤིང་ཁ་ཤར་དུ་ཕྱོགས་པའི་མདུན་དུ། ལས་བུམ། ཌཱ་དྲིལ། འཐོར་ནས། ནང་མཆོད། དགང་གཟར་བླུགས་སོགས་དང༌། རང་དང་ཞལ་སྤྲོད་དུ་སྟེགས་བུ་ཆེ་བའི་ཁར་གཡས་སུ་བླ་གཏོར་ཟླུམ་པོ་མེ་ལྷའི་གཏོར་མ་བཅས་བཤམ་པའི་མདུན། མཆོད་རྫས་ཉེར་སྤྱོད་ལྔ་དང་གཡས་གཡོན་སྨན་རཀ་བཅས་འཇིག་འདས་སོ་སོར་འབུལ་རྒྱུ་ཉིས་ཚར་བཤམ། གཡོན་དུ་བསྲེག་རྫས་ཐོག་མར་དཔལ་འབར། རླུང་གཡབ།
མར་ཁུ། ཞི་བའི་ཡམ་ཤིང་མཛུབ་མོའི་སྦོམ་ཕྲ་ལ་རིང་ཐུང་སོར་བཅུ་གཉིས་པ་པད་ཁ་ཅན། དེ་ནས་མར་ཁུ། ཏིལ། ཞོ་ཟན། འབྲས། སྭོ་བ། ནས། སྲན་མ། གྲོ།
དཱུརྦ། ཀུ་ཤ་སོགས་དང་གཞན་སྤུངས་རྫས། གོས་ཟུང༌། ཏམྦུ་ལ་སོགས་རིམ་བཞིན་འཇིག་འདས་ཀྱི་དབྱེ་བར་ཚར་གཉིས་བཤམ། བདག་བསྐྱེད་ཀྱི་ལས་གཞུང་བསྲངས་ཤིང་བཟླས་པའི་མཇུག་ཚོགས་མཆོད་བསྒྲལ་བསྟབ་དང་བཅས་པ་བྱ། ལས་བུམ་བསང་སྦྱངས།
སྟོང་པའི་ངང་ལས་རིན་པོ་ཆེའི་བུམ་པ་ཚད་དང་མཚན་ཉིད་ཐམས་ཅད་རྫོགས་པའི་ནང་པདྨ་དང་ཉི་མ་ལ་གནས་པའི་ཁྲོ་བོ་བདུད་རྩི་འཁྱིལ་པ་ལྗང་སྔོན་ཕྱག་གཉིས་ཐལ་སྦྱར་གྱི་བར་དུ་བདུད་རྩིའི་བུམ་པ་འཛིན་པ༔ ཁྲོ་བོའི་ཆས་ཐམས་ཅད་ལྡན་པའི་སྤྱི་བོར་ཨོཾ༔ མགྲིན་པར་ཨཱཿ ཐུགས་ཀར་ཧཱུྃ༔
དེ་ལས་འོད་ཟེར་འཕྲོས་པས་ཡེ་ཤེས་པ་སྤྱན་དྲངས་གཉིས་སུ་མེད་པར་གྱུར། བཛྲ་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ ཨོཾ་བཛྲ་ཨརྒྷཾ་ ནས་སོགས? ཤབྡ་ཨཱཿཧཱུྃ༔ རྒྱལ་བ་ཀུན་གྱི་ཕྲིན་ལས་སྐུ༔ འཇིགས་བྱེད་འཇིགས་པའི་མཐུ་སྟོབས་ཅན༔ ཁྲོ་བོའི་རྒྱལ་པོ་ཁྱོད་ལ་བསྟོད༔ ལས་རྣམས་འགྲུབ་པར་མཛད་དུ་གསོལ༔ ཐུགས་ཀར་ཉི་སྟེང་ཧཱུྃ་མཐར་སྔགས་ཕྲེང་འཁོར་བ་དེ་ལས་བདུད་རྩི་བབས་པས་བུམ་པ་གང་བར ་མོས་ལ། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄ཿ
ཞེས་བཟླས། མཐར་ཁྲོ་བོ་འོད་དུ་ཞུ་སྟེ་ཆུར་ཐིམ་པས་དེའི་རྡུལ་ཕྲ་རབ་ཀྱི་གྲངས་སྙེད་པའི་ཁྲོ་བོར་གྱུར་པས་ཕྲིན་ལས་མཛད་པར་མོས། གཉིས་པ་དངོས་གཞི་ལ་གསུམ་གྱི་དང་པོ་ལྕེ་ལག་མཆོད་རྫས་བྱིན་བརླབ་ནི། ལྕེ་ཡི་རྩ་བར་ཧྲཱིཿལས་པདྨ་དམར་པོ་འདབ་མ་བརྒྱད་པའི་སྟེང་དུ་ཧྲཱིཿབཛྲ་ཛི་ཧཾ་ཞེས་པས་རྡོ་རྗེ་རྩེ་གསུམ་པ་ཉལ་སྟབས་སུ་གནས་པར་གྱུར༔ ལག་གཡས་ཉི་མ་ལ་ཧཱུྃ་དང་༔ གཡོན་ཟླ་བ་ལ་ཨཱཿས་མཚན་པ་སྟེ་ཐབས་ཤེས་ཟུང་དུ་འཇུག་པར་གྱུར༔ རྡོར་དྲིལ་བསང་སྦྱང་ནི། སྟོང་པའི་ངང་ལས་ཧཱུྃ་ལས་རིགས་ལྔའི་རང་བཞིན་ཐབས་ཀྱི་རྡོ་རྗེ་ལས་སེམས་ཅན་ཐམས་ཅད་སྨིན་པར་བྱེད་པའི་འོད་ཟེར་ཀུན་ཏུ་འཕྲོ་བར་གྱུར༔ ཨོཾ་མ་ཧཱ་བཛྲ་ཧཱུྃ༔ ཞེས་རྡོ་རྗེ་ལན་གསུམ་གསོར།
ཨཱཿལས་དབྱིངས་ཕྱུག་ཡུམ་ལྔའི་རང་བཞིན་ཤེས་རབ་དྲིལ་བུའི་རྣམ་པས་སེམས་ཅན་ཐམས་ཅད་རིག་པ་སད་པར་བྱེད་པའི་ཆོས་སྒྲ་རྒྱུན་མི་ཆད་པར་གྱུར༔ ཨོཾ་མ་ཧཱ་གྷཎྜེ་ཧོཿ ཞེས་དྲིལ་བུ་དཀྲོལ། རྡོར་དྲིལ་ཐབས་ཤེས་ཀྱི་ཕྱག་རྒྱས་སྙིང་ཁར་བསྣོལ་ཞིང༌། ཧཱུྃ༔ ཐབས་ཤེས་ཟུང་འཇུག་ཆོས་ཉིད་མཚོན༔ མ་ལུས་འགྲོ་རྣམས་སད་པ་དང་༔ སེམས་ཅན་སྨིན་པར་བྱ་བའི་ཕྱིར༔ རྡོ་རྗེ་གསོར་ཞིང་དྲིལ་བུ་འཁྲོལ༔ ཨོཾ་བཛྲ་གྷཎྜེ་ཧཱུྃ་ཨཱཿ
འདི་ནས་བཟུང་སྦྱིན་སྲེག་གི་བྱ་བ་ཡོངས་རྫོགས་མ་གྲུབ་བར་རྡོར་དྲིལ་སར་མི་འཇོག་པ་དམ་ཚིག་ཡིན། དགང་བླུགས་དང་སྲེག་རྫས་རྣམས་བསང་སྦྱང་ནི། བླུགས་གཟར་ཐོགས་ལ། ཧཱུྃ༔ ཐབས་ཀྱི་རོལ་པ་ལས་བྱུང་ཏིང་འཛིན་གྱི༔ དཔའ་བོ་རྡོ་རྗེ་སྣོད་མཆོག་གཡས་སུ་ཐོགས༔ ཨོཾ་ཧཱུྃ་ཏྲཱྃ་ཧྲཱི་ཨཱཿ དགང་གཟར་ཐོགས་ལ། ཧཱུྃ༔ ཤེས་རབ་བདེ་སྟོང་དགའ་བཞིའི་སྙོམས་འཇུག་གིས༔
དཔའ་མོ་ཟབ་ལམ་ཆོས་འབྱུང་གཡོན་དུ་ཐོགས༔ མཱུྃ་ལཱྃ་མཱྃ་པཱྃ་ཏཱྃ༔ ཁ་སྦྱོར་ཏེ་རྫས་རྣམས་ལ་གཡས་སྐོར་དུ་རེག་ཅིང༌། ཧཱུྃ༔ ཆགས་མེད་བདཻ་སྟོང་ཡེ་ཤེས་རྣམ་རོལ་གྱིས༔ སྐྱེ་མེད་སྣ་ཚོགས་རྫས་ཀུན་བྱིན་གྱིས་རློབས༔ ཛཿཧཱུྃ་བཾ་ཧོཿ ཛྙཱ་ན་པཉྩ་ཨ་མྲྀ་ཏ་ཨ་ཝེ་ཤ་ཡ་ཨ་ཨཱཿ ཞེས་ལན་གསུམ། མཆོད་པ་བྱིན་བརླབ་ནི།
ཧཱུྃ༔ ཕྱི་མཆོད་སྣ་ཚོགས་སྤྲིན་ཆེན་གཡོ༔ ནང་མཆོད་སྨན་གཏོར་རཀྟ་དམར༔ གསང་མཆོད་སྦྱོར་སྒྲོལ་བླ་མེད་རྫས༔ སྲུབ་སྐྱེད་རྒྱ་ཆེན་སྤེལ་བར་གྱུར༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿཋཿ ཨོཾ་མ་ཧཱ་རཀྟ་ཛྭ་ལ་མཎྜ་ལ་ཧཱུྃ་ཧྲཱིཿཋཿ ཨོཾ་མ་ཧཱ་བྷ་ལིཾ་ཏ་ཏེ་ཛྭ་བྷ་ལིཾ་ཏ་བྷ་ལ་བྷ་ཏེ་གུ་ཧྱ་ས་མ་ཡེ་ཧཱུྃ་ཧྲཱིཿཋཿ ཨོཾ་སརྦ་ཨ་ཧཾ་ཛྙཱ་ན་ཨ་མྲྀ་ཏ་པཱུ་ཛ་ཨཱཿཧཱུྃ༔
ཞེས་ལྔའམ་བདུན་གྱིས་བརླབ། གཉིས་པ་འཇིག་རྟེན་པའི་མེ་ལྷ་མཆོད་པ་ནི། དགེ་འདུན་གྱི་ཚང་ངམ་དཀྱིལ་འཁོར་གྱི་མར་མེ་ལས་སྦར་བའི་ལྕེ་ལྡེ་ཐབ་ཏུ་གཞུག་ཅིང༌། མེ་ཐབ་བསང་སྦྱང་ནི། སྟོང་པའི་ངང་ལས་རང་གི་ཐུགས་ཀ་ནས་ཨོཾ་ཨཱཿཧཱུྃ་གསུམ་འཕྲོས་མེ་ཐབ་ཀྱི་དབུས་སུ་འཁོད་པ་ལས་སེམས་ཅན་ཐམས་ཅད་ཀྱི་དུག་གསུམ་ཞི་བར་བྱེད་པའི་འོད་ཟེར་ཡེ་ཤེས་ཀྱི་མེ་དཔུང་འབར་བར་གྱུར༔ ཨོཾ་ཛྭ་ལ་ཛྭ་ལ་ཨོཾ་ཨཱཿཧཱུྃ༔ ཞེས་མེ་སྦར། ཧཱུྃ་གིས་རླུང་གཡབ། མེ་ཐབ་མི་དམིགས་སྟོང་པའི་ངང་༔ བྷྲཱུྃ་ལས་ཞི་བའི་ཐབ་ཁུང་དཀར༔
རྡོ་རྗེ་མེ་འོད་དཀར་གསལ་ཀློང་༔ ཨོཾ་ལས་ཞི་བའི་མེ་ལྷ་དཀར༔ ཞི་འཛུམ་གྷཎྜེ་བགྲང་ཕྲེང་བསྣམས༔ ཤ་རྒྱས་གཟུགས་ཐུང་ལྟོ་བ་འཁྱིལ༔ ར་སྐྱེས་ཁྲིར་བཞུགས་དྲང་སྲོང་སྐུར༔ འོད་འཕྲོས་རང་འདྲ་སྤྱན་དྲངས་བསྟིམ༔ སྤྱན་འདྲེན་ནི། མེ་དར་གཡབ་ཅིང༌། ཧཱུྃ༔ དད་པ་དང་ནི་དམ་ཚིག་གིས༔
ཚུར་བྱོན་ཚུར་བྱོན་འབྱུང་པོ་ཆེ༔ མེ་ལྷའི་རྒྱལ་པོ་དྲང་སྲོང་མཆོག༔ འདིར་གཤེགས་འབར་བའི་གདན་ལ་བཞུགས༔ གུས་པའི་ཡིད་ཀྱིས་ཁྱོད་ཕྱག་འཚལ༔ བསྲེག་བླུགས་ཞལ་ཟས་ཚོགས་བཞེས་ལ༔ ཞི་བའི་ཕྲིན་ལས་འགྲུབ་པར་མཛོད༔ མཆོད་ཡོན་འབུལ་བ་ནི། ཧཱུྃ༔ འཇིག་རྟེན་འདིའམ་གཞན་དག་ན༔ མཆོད་པའི་བྱེ་བྲག་དཔག་མེད་དང་༔
མཆོད་ཡོན་ཞབས་བསིལ་ཞལ་ཆབ་སོགས༔ བདུད་རྩི་དག་པ་ལྷ་མོའི་ཚོགས༔ གླུ་གར་རོལ་མོ་དབྱངས་དང་བཅས༔ བདེ་བའི་ཉམས་དང་ལྡན་ཕྱིར་འབུལ༔ ཨོཾ་ཨགྣེ་དཱེ་ཝ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཡེ་སྭཱ་ཧཱ༔ ཨོཾ་ཨགྣི་དཱེ་ཝ་ས་པ་རི་ཝཱ་ར་པཱ་དྱཾ་པྲ་ཏཱིཙྪ་ཡེ་སྭཱ་ཧཱ༔ ཨོཾ་ཨགྣེ་དཱེ་ཝ་ས་པ་རི་ཝཱ་ར་ཨཉྫ་མ་ནཾ་པྲ་ཏཱིཙྪ་ཡེ་སྭཱ་ཧཱ༔ བྱོན་སྐྱེམས་དགང་བླུགས་ཀྱིས་འབུལ་བ་ནི། ཧཱུྃ༔ ཨ་ཡིག་རང་བྱུང་མེ་ཧོམ་དུ༔
ཧཾ་ཡིག་བྱུང་བ་བདུད་རྩིའི་ཆུ༔ རིགས་ལྔ་ཡབ་ཡུམ་སྙོམས་འཇུག་གིས༔ བདེ་བ་ཆེན་པོའི་མཆོད་པ་འབུལ༔ ཞི་བའི་ལས་ཀུན་འགྲུབ་པར་མཛོད༔ ཨོཾ་ཨགྣ་ཡེ་སྭཱ་ཧཱ༔ ཞེས་བདུན་གྱིས་དགང་བླུགས་མར་ཁུས་བཀང་བ་ཁ་སྦྱོར་ཞིང་གཡས་བསྐོར་གྱིས། ཨོཾ་ཨགྣ་ཡེ་ཨ་ཏི་བྷྱཿཔ་ཏི་བྷྱཿ ཨ་བེ་ཤ་ཡཿམ་ཧཱ་ཤྲཱི་ཡ་ཧ་བྷྱ་ཀ་བྷྱ་བྷ་ན་ཡེ་སྭཱ་ཧཱ༔ ཞེས་ལན་གསུམ་འབུལ། དེ་ནས་མཆོད་པ་འབུལ་བ་ནི།
ཧཱུྃ༔ སྟོང་གསུམ་འཇིག་རྟེན་རབ་འབྱམས་ན༔ མེ་ཏོག་བདུག་སྤོས་མར་མེ་དྲི༔ ཞལ་ཟས་རོལ་མོ་ཇི་སྙེད་ཀུན༔ ཡེ་ཤེས་མེ་ལྷའི་ཚོགས་ལ་འབུལ༔ ཕྲིན་ལས་བསྒྲུབ་ཕྱིར་བཞེས་སུ་གསོལ༔ ཨོཾ་ཨགྣེ་དེ་ཝ་ས་པ་རི་ཝཱ་ར་པུཥྤེ་དྷཱུ་པེ་ སོགས་ པྲ་ཏཱིཙྪ་ཡེ་སྭཱ་ཧཱ༔ ནང་མཆོད་འབུལ་བ་ནི། ཧཱུྃ༔ སྟོང་གསུམ་འཇིག་རྟེན་རབ་འབྱམས་ན༔
གཟུགས་སྒྲ་དྲི་རོ་རེག་བྱ་ཆོས༔ འདོད་ཡོན་བླ་མེད་མཆོད་པ་འདི༔ ཡེ་ཤེས་མེ་ལྷའི་ཚོགས་ལ་འབུལ༔ ཕྲིན་ལས་བསྒྲུབ་ཕྱིར་བཞེས་སུ་གསོལ༔ ཨོཾ་ཨགྣེ་དེ་ཝ་ས་པ་རི་ཝཱ་ར་རཱུ་པ་ཤབྡ་གནྡྷེ་རཱ་ས་སྤརྴེ་པྲ་ཏཱིཙྪ་ཡེ་སྭཱ་ཧཱ༔ གསང་མཆོད་འབུལ་བ་ནི། ཧཱུྃ༔ སྟོང་གསུམ་འདིའམ་གཞན་དག་ན༔ བདུད་རྩི་སྨན་གྱི་མཆོད་པ་དང༌། རཀྟ་དམར་མཆོད་ཨརྒྷཾ་དང་༔
བཅུད་ལྡན་མཆོག་གི་གཏོར་མ་རྣམས༔ ཡེ་ཤེས་མེ་ལྷའི་ཚོགས་ལ་འབུལ༔ ཕྲིན་ལས་བསྒྲུབ་ཕྱིར་བཞེས་སུ་གསོལ༔ ཨོཾ་ཨགྣེ་དེ་ཝ་ས་པ་རི་ཝཱ་ར་བཛྲ་ཨ་མྲྀ་ཏ་རཀྟ་བྷ་ལིཾ་ཏ་ཁ་རཾ་ཁཱ་ཧི༔ ཞེས་སྨན་རཀ་གཏོར་གསུམ་འབུལ། ཚོགས་མཆོད་འབུལ་བ་ནི། ཧཱུྃ༔ སྟོང་གསུམ་འཇིག་རྟེན་རབ་འབྱམས་ན༔ ཚོགས་མཆོད་བདུད་རྩིའི་རྒྱ་མཚོ་འདི༔ ཡེ་ཤེས་མེ་ལྷའི་ཚོགས་ལ་འབུལ༔
ཕྲིན་ལས་བསྒྲུབ་ཕྱིར་བཞེས་སུ་གསོལ༔ ཨོཾ་ཨགྣེ་དཱེ་ཝ་ས་པ་རི་ཝཱ་ར་ག་ཎ་ཙཀྲ་པཱུ་ཛ་ཁཱ་ཧི༔ བསྟོད་པ་ནི། ཧཱུྃ༔ མེ་ལྷའི་རྒྱལ་པོ་དྲང་སྲོང་མཆོག༔ འབར་བའི་སྐུ་ལ་སྲེག་པའི་ཞལ༔ ཕྲིན་ལས་བཞི་ཡི་བདག་ཉིད་ཅན༔ ཚངས་སྲས་མཆོག་ལ་ཕྱག་འཚལ་བསྟོད༔ དེ་ནས་ མེ་ལྷ་ཅུང་ཟད་འཛུམ་པའི་ལྗགས་དང་གཟར་བུ་གཉིས་ཀྱི་ཁ་ལ་རྃ་ཡིག་གིས་མཚན་པར་ བསམ་ལ། ཨོཾ་ཨགྣེ་ཡེ་སྭཱ་ཧཱ།
ཞེས་དང༌། མར་ཁུ་བླུགས་གཟར་བདུན་གྱིས་བཀང་བའི་དགང་གཟར་གྱི་ཟགས་ཆུ་ལས་བབས་པའི་མར་ཁུ་བདུད་རྩིའི་དྭངས་མར་དྲངས་ཏེ་གསོལ་བས་དགྱེས་ཤིང་ཚིམ་པར་བསམས་ལ་གཟར་བུ་ཁ་སྦྱར་ཏེ། ཨོཾ་ཨགྣེ་ཡེ་དཱི་བྱ་བི་ཤུདྡྷེ་མ་ཧཱ་ཤྲཱི་ཧ་བྱ་ཀ་བྱ་བཧྣ་ཡ་ཧཱུྃ་ཕཊ྄ཿསྭཱ་ཧཱ། ཞེས་པས་གཡས་སུ་བསྐོར་ཞིང་ལན་གསུམ་དུ་དབུལ། བདག་ཅག་དཔོན་སློབ་འཁོར་དང་བཅས་པའི་སྡིག་སྒྲིབ་བར་ཆད་མི་མཐུན་པའི་ཕྱོགས་ཐམས་ཅད་ཞི་བའི་ཕྲིན་ལས་མཛད་དུ་གསོལ། ཞེས་སྤེལ་ཚིག་དང་བཅས་ལན་གསུམ་གྱིས་གསོལ་ཞིང་མེ་པྲ་བརྟག ། དེ་ནས་རྫས་རྣམས་རིམ་བཞིན་འབུལ་བ་ནི། ཧཱུྃ༔ འབར་བའི་རྡོ་རྗེ་དྲང་སྲོང་ལྷ་ཚོགས་ལ༔ ཏིང་འཛིན་དབང་བསྐུར་དམ་རྫས་བདུད་རྩི་རྣམས༔
དག་ཅིང་གཙང་མར་སྦྱར་ཏེ་འབུལ་ལགས་ན༔ དགྱེས་པའི་ཐུགས་ཀྱིས་དགོངས་ཏེ་བཞེས་སུ་གསོལ༔ ཨོཾ་དཱེ་ཝ་ཛྭ་ལ་ཨགྣ་ཡེ་སྭཱ་ཧཱ། ཨོཾ་དཱེ་བ་ཛྭ་ལ་ཨགྣེ་ཡེ་ནད་གདོན་སྡིག་སྒྲིབ་ཤཱནྟིཾ་ཀུ་རུ་ཡེ་སྭཱ་ཧཱ༔ ཡམ་ཤིང༌། ཨོཾ་བོ་དྷི་བྲྀཀྵཱ་ཡ་སྭཱ་ཧཱ། གཟི་བརྗིད་ཕུན་སུམ་ཚོགས་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། སོགས་རྫས་རྣམས་ཐབ་ཏུ་དབུལ་ལ་གཏང་རག་གི་ཆེད་དུ་འབུལ་རྒྱུའི་རྫས་ལྷག་སྔར་བཞིན་དུ་བསྒྲིག ། མར་ཁུ། ཨོཾ་ཨགྣེ་ཡེ་སྭཱ་ཧཱ།
འབྱོར་པ་ཕུན་སུམ་ཚོགས་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཏིལ། ཨོཾ་སརྦ་པཱ་པཾ་ད་ཧ་ན་བཛྲ་ཡེ་སྭཱ་ཧཱ། སྡིག་པ་དང་སྒྲིབ་པ་སྦྱང་བ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཞོ་ཟན། ཨོཾ་སརྦ་སམྦ་དེ་སྭཱ་ཧཱ། བདེ་བ་ཕུན་སུམ་ཚོགས་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། འབྲས། ཨོཾ་བཛྲ་པུཥྚཱ་ཡ་སྭཱ་ཧཱ། བསོད་ནམས་ཕུན་སུམ་ཚོགས་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ།
སྭོ་བ། ཨོཾ་བཛྲ་བཱི་ཛཱ་ཡེ་སྭཱ་ཧཱ། ནོར་དང་འབྲུ་ཕུན་སུམ་ཚོགས་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ནས། ཨོཾ་མ་ཧཱ་བེ་གཱ་ཡེ་སྭཱ་ཧཱ། ཤུགས་ཕུན་སུམ་ཚོགས་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། སྲན་མ། ཨོཾ་མ་ཧཱ་བ་ལ་ཡ་སྭཱ་ཧཱ། སྟོབས་ཕུན་སུམ་ཚོགས་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། གྲོ།
ཨོཾ་བཛྲ་གྷསྨ་རྻཻ་སྭཱ་ཧཱ། ནད་མེད་ཕུན་སུམ་ཚོགས་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། དཱུརྦ། ཨོཾ་བཛྲ་ཨ་ཡུ་ཥེ་སྭཱ་ཧཱ། ཚེ་ཕུན་སུམ་ཚོགས་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཀུ་ཤ། ཨོཾ་ཨ་པྲ་ཏི་ཧ་ཏ་བཛྲ་ཡེ་སྭཱ་ཧཱ། སྲུང་བ་ཕུན་སུམ་ཚོགས་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཞེས་རྫས་རྣམས་སོ་སོར་ཉེར་གཅིག་རེ་སོགས་འབུལ། གཞན་ཡང་བསྲེག་རྫས་ཅི་འབྱོར་པ ་ཨགྣེ་ཡེ་དཱི་བྱ་བི་ཤུདྡྷེ་མ་ཧཱ་ཤྲཱི་ཧ་བྱ་ཀ་བྱ་བཧྣ་ཡ་ཧཱུྃ་ཕཊ྄ཿསྭཱ་ཧཱ།
བདག་ཅག་དཔོན་སློབ་འཁོར་དང་བཅས་པའི་སྡིག་སྒྲིབ་བར་ཆད་མི་མཐུན་པའི་ཕྱོགས་ཐམས་ཅད་ཞི་བའི་ཕྲིན་ལས་མཛད་དུ་གསོལ། འདོད་གསོལ་ནི། ཧཱུྃ༔ སྲིད་པའི་རང་བཞིན་དག་པའི་ཕྱིར༔ ངོ་བོ་ཉིད་ཀྱིས་དངོས་མེད་བྱས༔ རང་བཞིན་དག་པའི་དྲང་སྲོང་མཆོག༔ དམ་པའི་སྲིད་པ་བྱེད་པར་ཤོག༔ དེ་ནས་ཡུངས་དཀར་ཐབ་ཏུ་གཏོར་ཏེ། ཧོཿ དུས་གསུམ་བདེ་བར་གཤེགས་པ་ཐམས་ཅད་ཀྱི་ཐུགས་ཡེ་ཤེས་ཀྱི་བདག་ཉིད།
འབྱུང་བ་ཆེན་པོ་མེའི་རང་བཞིན་དྲང་སྲོང་ཆེན་པོ་ཁྱེད་ཀྱིས་བདག་དང་ཡོན་བདག་གི་སྡིག་སྒྲིབ་སྲེག་པ་དང༌། མི་མཐུན་པའི་ཕྱོགས་ཐམས་ཅད་ཞི་བར་བྱ་བའི་ཕྱིར། མེ་འབར་བའི་ཀློང་ཆེན་གཉིས་སུ་མེད་པར་བཞུགས་ནས། མཆོད་རྫས་རྣམས་ལྷའི་ཞལ་དུ་བསྟབ་ཅིང༌། གང་འདོད་ཀྱི་ཕྲིན་ལས་སྐད་ཅིག་ཏུ་འགྲུབ་པར་མཛད་དུ་གསོལ། ཞེས་མེ་ལྷ་འབར་བ་དབྱིངས་ཀྱི་རང་བཞིན་སུ་མོས། གསུམ་པ་འདས་པའི་མེ་ལྷ་མཆོད་པ་ནི། མེ་ཐབ་ཏུ་བུད་ཤིང་ཅུང་ཟད་བསྣན། ལས་བུམ་གྱི་ཆུས་བསང་སྦྱངས་ལ། ཨོཾ་པདྨ་ཏ་ཀྲི་ཏ་ སོགས་ཀྱིས་བསང༌།
ཨོཾ་མ་ཧཱ་ཤཱུ་ནྱ་ཏ་ སོགས་བརྗོད་པས་སྟོང་པར་སྦྱང༌། ཧཱུྃ༔ འབྱུང་བའི་མངའ་བདག་དྲང་སྲོང་མེ་ཡི་ལྷ༔ རབ་འབར་ཆོས་ཀྱི་དབྱིངས་དང་མཉམ་པའི་དབུས༔ བྷྲཱུྃ་ལས་རང་བྱུང་བྷནྡྷའི་མཁར༔ རྨང་གཞི་རྡོ་རྗེ་རྒྱ་གྲམ་ནག༔ གྲུ་བཞི་སྒོ་བཞི་སྣ་ལྔའི་རྩིག༔ ལྷ་ཀླུ་སྡེ་བརྒྱད་གཟའ་རྒྱུ་སྐར༔ ཀ་གདུང་གྲལ་ལྕམ་ཐོག་སྟེང་ཕུབ༔ དམར་ནག་འདོད་སྣམ་ཕ་གུ་སེར༔
དྲྭ་བ་རུས་རྒྱན་ཐོད་ཚལ་འཕྱངས༔ རླུང་གིས་ཤམ་བུ་ལྡ་ལྡི་བསྐྱོད༔ མདའ་ཡབ་བྷནྡྷ་སྐམ་རློན་སྤེལ༔ གཡང་གཞིའི་རྒྱལ་མཚན་ཙིཏྟའི་ཏོག༔ རྟ་བབས་བྱ་ཁྱུང་སེང་འབྲུག་ངར༔ ཆོས་འཁོར་ཧཱུྃ་སྒྲ་ཏོག་གིས་མཛེས༔ ཕྱི་རོལ་དུར་ཁྲོད་རྡོ་རྭ་མཚོན༔ མེ་རི་ཁྱུང་དང་ལྕགས་སྡིག་གུར༔ སྲིད་པའི་རླུང་ཡང་མི་ཐར་བསྒོམ༔ ནང་དུ་དམར་ནག་རཀྟའི་མཚོར༔
མི་རྟ་བམ་རོའི་ལྷུ་དུམ་འཁྲིལ༔ དུར་ཁྲོད་རྒྱན་འཕྱང་དུ་མ་བྲེས༔ དབུས་སུ་ཟླ་གམ་དམར་སྨུག་ཀློང་༔ ཆོས་འབྱུང་མཐིང་ནག་བམ་གྱི་སྟེང་༔ གནམ་ལྕགས་རྡོ་རྗེ་ཧཱུྃ་སྒྲ་ཅན༔ མེ་རི་ཚྭ་ཚྭ་སི་ལི་ལི༔ དྲན་རྫོགས་པདྨ་ཧེ་རུ་ཀཿ ཁྲོ་རྒྱལ་དྲག་པོ་ཐོད་ཕྲེང་རྩལ༔ དམར་ནག་ཞལ་གསུམ་ཕྱག་དྲུག་པ༔ གཡས་དཀར་གཡོན་སྔོ་དབུས་དམར་འཁྲུགས༔
ཁྲོ་གཏུམ་སྤྱན་རྩ་གློག་ལྟར་འགྱུ༔ དབུ་རྒྱན་བྱ་ཁྱུང་རིགས་ལྔ་རྫོགས༔ གཡས་གསུམ་གྲི་གུག་རྡོ་རྗེ་མེ༔ གཡོན་གསུམ་ཐོད་ཁྲག་ལྕགས་སྡིག་སྦྲུལ༔ རྡོ་རྗེ་རིན་ཆེན་སྒྲོ་གཤོག་བརྒྱངས༔ དུར་ཁྲོད་ཆས་བརྒྱད་དཔལ་ཆས་བརྒྱན༔ ཞབས་བཞི་ཁྲོ་བོ་རོལ་པའི་སྟབས༔ བྱ་ཁྱུང་མཐིང་ནག་མེ་གཤོག་བརྫིས༔ གསང་བ་ཁྲོ་མོ་གྲི་ཐོད་མཐིང་༔ འཁྱུད་ཅིང་ཡབ་ཡུམ་མེ་དཔུང་ཀློང་༔
ལྷ་སྲིན་སྡེ་བརྒྱད་འདུལ་བར་བསྐྱེད༔ ཧཱུྃ༔ ཕྱི་རོལ་གནམ་ལྕགས་རྩིབས་བརྒྱད་སྟེང་༔ ཤར་དུ་སྒྲོལ་གིང་མཐིང་ནག་རྔམ༔ གཡས་གསུམ་སྤུ་གྲི་ཆུ་གྲི་མེ༔ གཡོན་གསུམ་ཐོད་ཕྲེང་སྙིང་དང་སྡིག༔ དུར་ཁྲོད་ཆས་བརྒྱད་རབ་ཏུ་རྫོགས༔ མེ་ཡི་བྱ་ཁྱུང་དམར་ནག་ཞོན༔ ཧཱུྃ༔ ལྷོ་རུ་གཏུམ་གིང་སྔོ་ནག་ཁྲོ༔
གཡས་གསུམ་ཙིཏྟ་མེ་ཆུ་གྲི༔ གཡོན་གསུམ་ཁ་ཊྭཱཾ་ལྕགས་སྡིག་མེ༔ དུར་ཁྲོད་དཔལ་ཆས་རབ་ཏུ་རྫོགས༔ འཇོམས་བྱེད་བྱ་ཁྱུང་ཁམ་ནག་ཞོན༔ ཧཱུྃ༔ ནུབ་ཏུ་ཁྲོ་གིང་དམར་ནག་གཏུམ༔ གཡས་གསུམ་རལ་གྲི་གྲི་གུག་ཐོད༔ གཡོན་གསུམ་འཁོར་ལོ་སྤུ་གྲི་སྡིག༔ དུར་ཁྲོད་ཆས་བརྒྱད་དཔལ་དང་ལྡན༔ སྲོག་གཟན་བྱ་ཁྱུང་སེར་ནག་ཞོན༔
ཧཱུྃ༔ བྱང་དུ་ལས་གིང་ལྗང་ནག་རྔམ༔ གཡས་གསུམ་འཁོར་ལོ་རྡོ་རྗེ་གྲི༔ གཡོན་གསུམ་ཏྲི་ཤཱུལ་ལྕགས་སྡིག་ཁྱུང་༔ དུར་ཁྲོད་ཆས་ལྡན་ཁྲོ་ལ་བརྗིད༔ གཏོར་བྱེད་བྱ་ཁྱུང་ལྗང་ནག་ཞོན༔ ཧཱུྃ༔ ཡུམ་ཆེན་གིང་གི་ཁྲོ་མོ་བཞི༔ རང་མདོག་ཞལ་གཅིག་ཕྱག་གཉིས་ཀྱིས༔ གྲི་ཐོད་འཛིན་ཅིང་མགུལ་ནས་འཁྱུད༔
ཀུན་ཀྱང་དུར་ཁྲོད་ཆས་ཀྱིས་བརྒྱན༔ འཇིགས་བྱེད་བསྐལ་པའི་མེ་རི་འབར༔ དབུ་རྒྱན་བྱ་ཁྱུང་རིགས་ལྔ་རྫོགས༔ ཐམས་ཅད་གཙོ་བོའི་ཆས་དང་མཐུན༔ ཧཱུྃ༔ མཚམས་བཞིར་ཡབ་ཡུམ་སྤྲུལ་པའི་ཁྱུང་༔ དཀར་སེར་དམར་ལྗང་མཐིང་ལ་རྔམ༔ བསྭེ་མིག་ཟངས་རྭ་ལྕགས་ཀྱི་མཆུ༔ མེ་གཤོག་རླབས་ཀྱིས་དཔག་ཚད་གཡོ༔ དམ་སྲི་འདྲེ་རྒོད་གཉེན་པོར་བསྒོམ༔
ཧཱུྃ༔ ཕྱོགས་བཞི་སྒོ་ཡི་ལས་བྱེད་མ༔ ཤར་དུ་མ་མོ་སྡིག་པའི་གདོང་༔ ལྷོ་རུ་མ་མོ་ཆུ་སྲིན་གདོང་༔ ནུབ་ཏུ་མ་མོ་ཕག་གདོང་མ༔ བྱང་དུ་མ་མོ་ཁྱུང་གདོང་མ༔ བཞི་ཀ་གཅེར་བུ་མི་བཟད་པ༔ གོས་སུ་མི་ལྤགས་གཡང་གཞི་གྱོན༔ ཕྱག་ན་གྲི་གུག་བྷན་དམར་དཀྲུགས༔ ཐམས་ཅད་ལྕགས་སྡིག་མགོ་དགུ་ཞོན༔
དུས་འཁྲུག་ལོ་ཉེས་མུ་གེ་དང་༔ ནད་རིམས་དལ་ཡམས་འཇོམས་པར་གསལ༔ ཧཱུྃ༔ གཞན་ཡང་སྤྲུལ་པ་ཡང་སྤྲུལ་ཚོགས༔ ཁྱུང་དང་ལྕགས་སྡིག་ཕག་རྒོད་འགྱེད༔ ཕྱི་ནང་གསང་བའི་དཀྱིལ་འཁོར་ལྷ༔ གསལ་སྣང་ཆུ་ཟླའི་ཀློང་ལྟར་བསྒོམ༔ དེ་ལྟར་དུ་གསལ་བའི་གནས་གསུམ་ལས་འོད་ཟེར་འཕྲོས་པས་དབང་དྲག་རོལ་པའི་དུར་ཁྲོད་ཆེན་པོ་ནས་ཁྲག་འཐུང་ཁྲོ་རྒྱལ་འབར་བའི་ལྷ་ཚོགས་སྤྱན་དྲངས་པར་གྱུར༔
སྤྱན་འདྲེན་པ་ནི། ཧཱུྃ༔
དབང་དྲག་རོལ་པའི་དུར་ཁྲོད་ནས༔ ཁྲག་འཐུང་ཁྲོ་རྒྱལ་ཡབ་ཡུམ་དང་༔ ལས་ཀྱི་མ་མོ་སྤྲུལ་ཁྱུང་རྣམས༔ གནས་འདིར་སྤྱན་འདྲེན་མྱུར་དུ་བྱོན༔ ཨོཾ་བཛྲ་ས་མཱ་ཡ་ཛ་ཛཿ དེ་ནས་མཆོད་ཡོན་འབུལ་བ་ནི། ཧཱུྃ༔ འཇིག་རྟེན་འདིའམ་གཞན་དག་ན༔ མཆོད་པའི་བྱེ་བྲག་དཔག་མེད་དང་༔ མཆོད་ཡོན་ཞབས་བསིལ་ཞལ་ཆབ་སོགས༔
བདུད་རྩི་དག་པ་ལྷ་མོའི་ཚོགས༔ གླུ་གར་རོལ་མོ་དབྱངས་དང་བཅས༔ བདེ་བའི་ཉམས་དང་ལྡན་ཕྱིར་འབུལ༔ ཨོཾ་བཛྲ་ཙཎྜ་པདྨ་ཧེ་རུ་ཀ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཡེ་སྭཱ་ཧཱ༔ ཨོཾ་བཛྲ་ཙཎྜ་པདྨ་ཧེ་རུ་ཀ་ས་པ་རི་ཝཱ་ར་པཱ་དྱཾ་པྲ་ཏཱིཙྪ་ཡེ་སྭཱ་ཧཱ༔ ཨོཾ་བཛྲ་ཙཎྜ་པདྨ་ཧེ་རུ་ཀ་ས་པ་རི་ཝཱ་ར་ཨཉྫ་མ་ནམ་པྲ་ཏཱིཙྪ་ཡེ་སྭཱ་ཧཱ༔ དེ་ནས་བྱོན་སྐྱེམས་འབུལ་བ་ནི། བླུགས་གཟར་མར་ཁུས་བཀང་ལ། ཧཱུྃ༔ ཨ་ཡིག་རང་བྱུང་མེ་ཧོམ་དུ༔
ཧཾ་ཡིག་བྱུང་བ་བདུད་རྩིའི་ཆུ༔ རིགས་ལྔ་ཡབ་ཡུམ་སྙོམས་འཇུག་གིས༔ བདེ་བ་ཆེན་པོའི་མཆོད་པ་འབུལ༔ ཞི་བའི་ལས་ཀུན་འགྲུབ་པར་མཛོད༔ ཨོཾ་བཛྲ་ཙཎྜ་པདྨ་ཧེ་རུ་ཀ་ཧཱུྃ་ཕཊ྄ཿ ཅེས་ལན་གསུམ་གྱིས་འབུལ། དེ་ནས་བཞུགས་སུ་གསོལ་བ་ནི། ཧཱུྃ༔ རྒྱལ་བསེན་དམ་སྲི་འདྲེ་རྒོད་དང་༔ འབྱུང་པོ་ས་བདག་ཀླུ་ཡི་ཁྲིར༔
གདུག་པ་འདུལ་བའི་རྔམ་སྟབས་ཀྱིས༔ མི་གཡོ་དགྱེས་ཤིང་བརྟན་པར་བཞུགས༔ ཨོཾ་བཛྲ་ས་མ་ཡ་ཏིཥྛ་ལྷན༔ ཕྱག་འཚལ་བ་ནི། ཧཱུྃ༔ མི་བཟད་སྐུར་སྟོན་ཁྲག་འཐུང་པ༔ འཇིགས་བྱེད་བླ་མ་དྲག་པོ་ཡི༔ ཕྱི་ནང་དཀྱིལ་འཁོར་ལྷ་ཚོགས་ལ༔ བརྐྱང་བསྐུམ་གར་གྱིས་ཕྱག་འཚལ་ལོ༔ ཨོཾ་ན་མོ་པཱུ་རུ་ཤ་ཡ་ཧོཿ
ཕྱི་ནང་གསང་མཆོད་འབུལ་བ་ནི། ཧཱུྃ༔ ཕྱི་མཆོད་གར་དང་སྤྱན་གཟིགས་དང་༔ ནང་མཆོད་སྨན་གཏོར་རཀྟ་དང་༔ གསང་མཆོད་སྦྱོར་སྒྲོལ་དབང་པོ་ལྔ༔ ཁྲག་འཐུང་དཀྱིལ་འཁོར་ལྷ་ལ་འབུལ༔ ཨོཾ་བཛྲ་ཙཎྜ་པདྨ་ཧེ་རུ་ཀ་ས་པ་རི་ཝཱ་ར་པུཥྤེ་པྲ་ཏཱིཙྪ་ཡེ་སྭཱ་ཧཱ༔ ཞེས་མེ་ཏོག་འབུལ། དེ་བཞིན་དུ ་དྷཱུ་པེ། ཨཱ་ལོ་ཀེ
གནྡྷེ། ནཻ་ཝི་དྱེ། ཤབྡ་པྲ་ཏཱིཙྪ་ཡེ་སྭཱ་ཧཱ༔ ཨོཾ་བཛྲ་ཙཎྜ་པདྨ་ཧེ་རུ་ཀ་སརྦ་པཉྩ་ཨ་མྲྀ་ཏ་ལ་ཁཱ་ཧི། ཨོཾ་བཛྲ་ཙཎྜ་པདྨ་ཧེ་རུ་ཀ་མ་ཧཱ་རཀྟ་ལ་ཁཱ་ཧི། ཨོཾ་བཛྲ་ཙཎྜ་པདྨ་ཧེ་རུ་ཀ་མ་ཧཱ་བྷ་ལིངྟ་ཁཱ་ཧི། ཨོཾ་མ་ཧཱ་ཏ་ན་ག་ཎ་དྷརྨ་དྷཱ་ཏུ་པཱུ་ཛ་ཁཱ་ཧི། ཚོགས་འབུལ་བ་ནི། ཧཱུྃ༔ རྩ་གསུམ་དཀྱིལ་འཁོར་ལྷ་ཚོགས་ལ༔
འདོད་ཡོན་ཞལ་ཟས་ཚོགས་ཀྱིས་མཆོད༔ སྐྱེ་མེད་ཆོས་དབྱིངས་ངང་དུ་བཞེས༔ དེང་འདིར་མཆོག་ཐུན་དངོས་གྲུབ་སྩོལ༔ ཨོཾ་ག་ཎ་ཙཀྲ་པཱུ་ཛ་ལ་ཁཱ་ཧི༔ དེ་ནས་བསྟོད་པ་ནི། ཧཱུྃ༔ བླ་མ་དྲག་པོ་ཧེ་རུ་ཀཿ སྟོབས་འདུས་པདྨ་ཁྲག་འཐུང་རྒྱལ༔ སྐུ་མདོག་དམར་ནག་སྲིད་གསུམ་འདུལ༔ ཞལ་གསུམ་ཁྲོ་ཞིང་ཕོ་རྒྱུད་སྔངས༔
སྤྱན་དགུ་སྡང་མིག་མོ་རྒྱུད་སྡུད༔ སྙན་ནས་འབྲུག་སྒྲ་སྟོང་ཁམས་གཡོ༔ ཤངས་ནས་རླུང་དམར་འབྱུང་པོ་གཏོར༔ ཁྲོ་བཅུའི་མཆེ་གཙིགས་དགྲ་ཤ་ཟ༔ ལྗགས་དམར་འདྲེ་རྒོད་སྙིང་ཁྲག་རྔུབ༔ ཁྱུང་གི་དབུ་རྒྱན་སྣང་སྲིད་འདུལ༔ སྦྲུལ་བཅིངས་རལ་བསིགས་སྲིད་རྩེ་འགུལ༔ ཕྱག་དྲུག་མཚོན་ཆ་དགྲ་ལ་འདེབས༔ སྒྲོ་གཤོག་བར་སྣང་མེ་འོད་འཁྲུགས༔ དུར་ཁྲོད་ཆས་བརྒྱད་དྲེགས་པ་འདུལ༔
དཔལ་ཆས་མ་ཚོགས་དབང་དུ་སྡུད༔ ཞབས་བཞི་དོར་ཐབས་སྟོང་གསུམ་གནོན༔ སྲིད་པའི་ཁྱུང་བརྫིས་རྒྱལ་འགོང་བསྒྲལ༔ ཡུམ་ཆེན་གསང་བ་ཁྲོ་མོ་མཐིང་༔ ཞལ་གདངས་ཁྲོ་གཏུམ་མ་རུངས་བརྒྱལ༔ གྲི་གུག་སྐྱེ་འཆི་རྩད་ནས་གཅོད༔ བྷན་དམར་འབྱུང་པོའི་ཀླད་ཁྲག་རོལ༔ དུར་ཁྲོད་ཆས་ལྡན་ཕར་ཕྱིན་རྫོགས༔ ཡབ་འཁྲིལ་སྤྲུལ་པའི་ཁྲོ་ཚོགས་བསྐུལ༔ ཡབ་ཡུམ་བསྐལ་པའི་མེ་རིའི་དབུས༔
བཞུགས་ཤིང་ཚྭ་ཚྭས་སྟོང་ཁམས་ཁྱབ༔ དུས་ངན་འབྱུང་པོ་འདུལ་བྱེད་པ༔ འཇིགས་བྱེད་ཁྲོ་རྒྱལ་ཡབ་ཡུམ་སྐུ༔ སྣང་སྲིད་འདུལ་ལ་ཕྱག་འཚལ་བསྟོད༔ ཧཱུྃ༔ ཁྲོ་ཆེན་མི་བཟད་འཇིགས་པའི་གིང་༔ ལས་ཀྱི་དཔའ་བོ་ཆེན་པོ་བཞི༔ ཞལ་གསུམ་གདངས་ཤིང་རྒྱལ་འགོང་འདུལ༔ སྤྱན་དགུ་བགྲད་པས་ཀླུ་གཉན་སྔངས༔ དབུ་རྒྱན་བྱ་ཁྱུང་ས་བདག་འཇོམས༔
སྒྲོ་གཤོག་ནད་རིམས་དལ་ཡམས་གཞོམ༔ གཡས་གསུམ་མཚོན་ཆར་དགྲ་ལ་འབེབས༔ གཡོན་གསུམ་མཚོན་གྱིས་དམ་སྲི་བཀུམས༔ དཔལ་ཆས་དུས་འཁྲུག་འདྲེ་རྒོད་འདུལ༔ ཞབས་བཞིས་ཁྱུང་བརྫིས་ཀླུ་སྲིན་འཇོམས༔ རང་མདོག་ཁྲོ་མོ་རིགས་བཞི་རྔམ༔ གྲི་ཐོད་འཛིན་ཅིང་དུག་ལྔ་གཞོམ༔ ཡབ་འཁྲིལ་རང་འདྲའི་ཁྲོ་ཆུང་འགྱེད༔ སྐུ་ལས་མེ་ལྕེ་ཡ་ལ་ལ༔ ཡབ་ཡུམ་གིང་ཆེན་ཚོགས་ལ་བསྟོད༔
ཧཱུྃ༔ སྤྲུལ་པའི་བྱ་ཁྱུང་ག་རུ་ཊཿ བསྭེ་མིག་ཚྭ་ཚྭ་ཐོ་རོ་རོ༔ ཟངས་རྭ་དམར་པོ་རྔམ་ལ་རྣོ༔ མེ་གཤོག་སྟོང་ཁམས་འུ་རུ་རུ༔ ལྕགས་སྡེར་ཀླུ་འཛིན་ཁྱུགས་སེ་ཁྱུག༔ གནམ་ལྕགས་རྐན་དགྲ་ཐགས་སེ་ཐག༔ དམ་སྲི་འབྱུང་པོའི་སྙིང་ཁྲག་འཐུང་༔ སྤྲུལ་པའི་བྱ་ཁྱུང་བཞི་ལ་བསྟོད༔ ཧཱུྃ༔
སྡིག་པ་ཆུ་སྲིན་ཕག་དང་ཁྱུང་༔ གདོང་ཅན་ཤ་ཟ་ཁྲོ་མོ་བཞི༔ ཟངས་ཀྱི་གྲི་གུག་ལྷབས་སེ་ལྷབ༔ རཀྟའི་ཁྲག་འཐུང་ཀྱུ་རུ་རུ༔ མི་ལྤགས་གཡང་གཞི་ཤམས་སེ་ཤམ༔ གཅེར་མོ་སྐྲ་དམར་ས་ལ་གཞོལ༔ ལྕགས་སྡིག་འདུར་ལྡང་ཁྱུགས་སེ་ཁྱུག༔ མེ་ཆར་ཚྭ་ཚྭ་སྤུངས་སེ་སྤུང་༔ སྤྲུལ་པའི་བྱ་ཁྱུང་ཕག་དང་སྡིག༔ འབྱུང་པོའི་སྲོག་ལེན་མྱུ་རུ་རུ༔
དཀྱིལ་འཁོར་ཕྱི་ནང་གསང་བའི་ལྷར༔ སྒོ་གསུམ་འདུན་པས་རབ་ཏུ་བསྟོད༔ ཐུགས་དམ་གཉན་པོ་དབྱིངས་ནས་བསྐུལ༔ ད་ལྟ་དུས་ངན་སྙིགས་མའི་མཐར༔ ནད་མཚོན་འབྱུང་པོ་འདྲེ་རྒོད་དང་༔ དམ་སྲི་རྒྱལ་འགོང་ཁ་དར་བས༔ ཁྲོ་རྒྱལ་མངོན་སྤྱོད་དུས་ལ་བབ༔ ཕྱི་ཡི་དགྲ་འདྲེ་འབྱུང་པོ་ཐུལ༔ ནང་གི་དུག་ལྔའི་བར་ཆད་སོལ༔ གསང་བའི་སྐག་རྐྱེན་དགྲ་ལ་ཕོབ༔
ནད་མཚོན་དལ་ཡམས་རྩད་ནས་ཆོད༔ ལས་བཞིའི་ཕྲིན་ལས་འགྲུབ་པར་མཛོད༔ དེ་ནས་བསྲེག་རྫས་འབུལ་བ་ནི། ཧཱུྃ༔ ཡེ་ཤེས་ཀློང་ཡངས་འཁྱིལ་བའི་ཧོམ་ཁུང་དུ༔ དམ་རྫས་བདུད་རྩི་འབར་བའི་སྦྱིན་སྲེག་འདི༔ པདྨ་དྲག་པོའི་དཀྱིལ་འཁོར་ལྷ་ལ་འབུལ༔ སྒྲུབ་པའི་རིག་འཛིན་རྣལ་འབྱོར་འཁོར་བཅས་ཀྱི༔ ཐོག་མེད་དུས་ནས་ད་ལྟའི་བར་དག་ཏུ༔ ལས་དང་ཉམས་ཆག་སྒྲིབ་པའི་ཚོགས་དག་ཅིང་༔
བྱང་ཆུབ་བསྒྲུབ་ལ་བར་ཆད་མི་འབྱུང་ཞིང་༔ ཚེ་དང་སྒྲུབ་པ་མཐའ་རུ་ཕྱིན་ནས་ཀྱང་༔ གཟུགས་ཅན་དགྲ་དང་གཟུགས་མེད་བགེགས་ལ་སོགས༔ འཇིགས་པ་བརྒྱད་པོ་ཞི་བར་མཛད་དུ་གསོལ༔ ཨོཾ་བཛྲ་ཙཎྜ་པདྨ་ཧེ་རུ་ཀ་ཧཱུྃ་ཕཊ྄ཿ མར་ཁུས་བླུགས་གཟར་བཀང་བའི་བདུད་རྩིའི་དྭངས་མར་དྲངས་ཏེ་གསོལ་བས་དགྱེས་ཤིང་ཚིམས་པར་བསམས་ལ་གཟར་བུ་ཁ་སྦྱར་ཞིང་གཡས་སུ་བསྐོར་ཞིང་ལན་གསུམ་དུ་དབུལ། བདག་ཅག་དཔོན་སློབ་འཁོར་དང་བཅས་པའི་སྡིག་སྒྲིབ་བར་ཆད་མི་མཐུན་པའི་ཕྱོགས་ཐམས་ཅད་ཞི་བའི་ཕྲིན་ལས་མཛད་དུ་གསོལ། ཞེས་དང༌། དེ་ནས་ཡམ་ཤིང༌། མར་ཁུ།
ཏིལ། ཞོ་ཟན། འབྲས། སྭོ་བ། ནས། སྲན་མ། གྲོ། དཱུརྦ། ཀུ་ཤ་སོགས་དང་གཞན་སྤུངས་རྫས་རྣམས། ཨོཾ་བཛྲ་ཙཎྜ་པདྨ་ཧེ་རུ་ཀ་ཧཱུྃ་ཕཊ྄ཿ
ཅེས་རྩ་སྔགས་འདི་ཁོ་ནས་འབུལ་ལ། ཉེར་གཅིག་གམ་བརྒྱ་རེའི་མཚམས་འདོད་གསོལ། བདག་ཅག་མ་རིག་པའི་དབང་གིས་ཏིང་ངེ་འཛིན་མ་གསལ་ཞིང་བཟླས་བརྗོད་ལྷག་ཆད་དུ་གྱུར་པ་སོགས་གནས་སྐབས་དང་མཐར་ཐུག་གི་སྒྲིབ་ཚོགས་ཐམས་ཅད་བྱང་ཞིང་དག་ནས་མཆོག་དང་ཐུན་མོང་གི་དངོས་གྲུབ་མ་ལུས་པ་མྱུར་བ་ཉིད་དུ་ཐོབ་པར་མཛད་དུ་གསོལ། ཞེས་འདོད་གསོལ་སྦྱར། དེ་ནས་གཏང་རག་མཆོད་བསྟོད་ནི། ཧཱུྃ༔ ཕྱི་མཆོད་གར་དང་སྤྱན་གཟིགས་དང་༔ ནང་མཆོད་སྨན་གཏོར་རཀྟ་དང་༔ གསང་མཆོད་སྦྱོར་སྒྲོལ་དབང་པོ་ལྔ༔ ཁྲག་འཐུང་དཀྱིལ་འཁོར་ལྷ་ལ་འབུལ༔
ཨོཾ་བཛྲ་ཙཎྜ་པདྨ་ཧེ་རུ་ཀ་ས་པ་རི་ཝཱ་ར་པུཥྤེ་པྲ་ཏཱིཙྪ་ཡེ་སྭཱ་ཧཱ༔ ཞེས་མེ་ཏོག་འབུལ། དེ་བཞིན་དུ ་དྷཱུ་པེ། ཨཱ་ལོ་ཀེ ། གནྡྷེ། ནཻ་ཝི་དྱེ། ཤབྡ་པྲ་ཏཱིཙྪ་ཡེ་སྭཱ་ཧཱ༔ ཨོཾ་བཛྲ་ཙཎྜ་པདྨ་ཧེ་རུ་ཀ་སརྦ་པཉྩ་ཨ་མྲྀ་ཏ་ལ་ཁཱ་ཧི། ཨོཾ་བཛྲ་ཙཎྜ་པདྨ་ཧེ་རུ་ཀ་མ་ཧཱ་རཀྟ་ལ་ཁཱ་ཧི། དེ་ནས་སོ་རྩི་ཕུལ་ལ།
ཨོཾ་བཛྲ་ཏམྦུ་ལ་ཡེ་སྭཱ་ཧཱ། གོས་ཟུང་འབུལ་བ་ནི། ཨོཾ་བཛྲ་ཝསཏྲ་ཡེ་སྭཱ་ཧཱ། དེ་ནས་འབུལ་གཏོར་དགང་གཟར་ཁར་བཞག་སྟེ། ཧཱུྃ༔ རྡོ་རྗེ་དབྱིངས་ཀྱི་ཕོ་བྲང་ཆེན་པོ་ནས༔ རྩ་གསུམ་འདུས་པའི་དཀྱིལ་འཁོར་རྒྱ་མཚོ་རྣམས༔ ཐུགས་དམ་དབྱིངས་ནས་བསྐུལ་ལོ་ཐུགས་རྗེ་བསྐྱེད༔ ཉོན་མོངས་སྡུག་བསྔལ་ཞི་བའི་དུས་ལ་བབ༔ ནད་གདོན་རྐྱེན་ངན་ཞི་བའི་དུས་ལ་བབ༔
མི་མཐུན་འཇིགས་བརྒྱད་ཞི་བའི་དུས་ལ་བབ༔ འབྱུང་པོའི་གདུག་རྩུབ་ཞི་བའི་དུས་ལ་བབ༔ དམ་སྲིའི་ཁ་རླངས་ཞི་བའི་དུས་ལ་བབ༔ དུས་ལ་བབ་བོ་རྒྱལ་བ་ཐུགས་རྗེ་ཅན༔ དམ་རྫས་བརྒྱན་པའི་གཏོར་མ་འདི་བཞེས་ལ༔ མ་རུངས་བདུད་དགྲ་ཞི་བའི་ཕྲིན་ལས་མཛོད༔ དེ་ཡིས་ཞི་བར་མ་གྱུར་གང་ཡང་མེད༔ ཞི་མཛད་ལྷ་ཚོགས་རྣམས་ལ་ཕྱག་འཚལ་བསྟོད༔ ཨོཾ་བཛྲ་ཙཎྜ་པདྨ་ཧེ་རུ་ཀ་མ་ཧཱ་བྷ་ལིངྟ་ཁཱ་ཧི། ཞེས་འབུལ་ལོ།
ཧཱུྃ་ཧྲཱིཿ གཏུམ་ཆེན་དྲག་ཤུལ་དུས་མཐའི་མེ་ལྟར་འབར༔ རྡོ་རྗེའི་སྔགས་སྒྲས་ཞིང་ཁམས་ཀུན་ཏུ་གཡོ༔ བདེ་སྟོང་ཡེ་ཤེས་སྙིང་རྗེ་ཁྲོས་པའི་ཚུལ༔ པདྨ་ཧེ་རུ་ཀ་ལ་ཕྱག་འཚལ་བསྟོད༔ བཟོད་གསོལ་ནི། ཧཱུྃ༔ པདྨ་དྲག་པོའི་དཀྱིལ་འཁོར་དུ༔ སྦྱིན་སྲེག་མཆོད་པ་འདི་འབུལ་གྱིས༔ འགལ་འཁྲུལ་ཉམས་པ་ཅི་མཆིས་པ༔
དེ་དག་ཁྱེད་ཀྱིས་བཟོད་པར་གསོལ༔ ཡིག་བརྒྱ་དང༌། ས་མ་ཡ་ཤུདྡྷེ་ཨཱཿ པདྨ་དྲག་པོའི་དཀྱིལ་འཁོར་གྱིས༔ ཞི་བར་གྱུར་པའི་ལས་ཀུན་མཛད༔ སྒྲུབ་པའི་འབྲས་བུ་སྩལ་ལགས་པས༔ བདེ་གཤེགས་ཡུལ་དུ་གཤེགས་སླད་དུ༔ སྦྱིན་སྲེག་མཆོད་པ་འདི་འབུལ་གྱི༔ ཅི་བདེ་བར་ནི་གཤེགས་སུ་གསོལ༔ རྩ་སྔགས་དང༌།
བཛྲ་མུ་ ཞེས་རྡོ་རྗེ་བསྡུ་བའི་ཕྱག་རྒྱ་དང་བཅས་ཡེ་ཤེས་པ་གཤེགས། དམ་ཚིག་པ་བདག་གི་ལྟེ་བའི་ཨ་ཐུང་ལ་བསྡུའོ། སྒྲུབ་མཆོད་སྐབས། བཟོད་གསོལ་རྗེས། བཛྲ་མུཿ ཐབ་ཀྱི་ལྷ་ཚོགས་རྣམས་དཀྱིལ་འཁོར་པའི་ཐུགས་ཀར་གཤེགས་པར་གྱུར། ཅེས་ཡེ་ཤེས་པ་དཀྱིལ་འཁོར་དུ་གཤེགས་ཤིང་ཚོམ་བུ་སླར་སྤྱན་དྲངས། སླར་དམ་ཚིག་པ་རང་ལ་བསྡུ་བ་ཁྱད་པར་རོ། གསུམ་པ་རྗེས་ཀྱི་རིམ་པ་ལ་གཉིས་ལས་དང་པོ་མེ་ལྷ་གཤེགས་སུ་གསོལ་བ་ནི། བུད་ཤིང་ཁ་གསོ་བསང་སྦྱང༌།
ཨོཾ་ཨགྣ་ཡེ་སྭཱ་ཧཱ༔ ལན་བདུན་འབུལ་ཞིང་མེ་ལྷ་གསལ་གདབ་ལ། ཨོཾ༔ ཨགྣེ་ཆེན་པོ་མེ་ཡི་ལྷ༔ འདོད་པའི་དོན་རྣམ་རབ་སྒྲུབ་ཅིང་༔ ཐུགས་རྗེས་སེམས་ཅན་དོན་བྱེད་པ༔ གཏང་རག་མཆོད་པ་བཞེས་སུ་གསོལ༔ ཨོཾ་ཨགྣེ་ཡེ་དཱི་བྱ་བི་ཤུདྡྷེ་མ་ཧཱ་ཤྲཱི་ཧ་བྱ་ཀ་བྱ་བ་ཧ་ན་ཡ་ཧཱུྃ་ཕཊ྄ཿསྭཱ་ཧཱ། ཞེས་པས་གཡས་སུ་བསྐོར་ཞིང་དགང་བླུགས་དབུལ། བདག་ཅག་དཔོན་སློབ་འཁོར་དང་བཅས་པའི་སྡིག་སྒྲིབ་བར་ཆད་མི་མཐུན་པའི་ཕྱོགས་ཐམས་ཅད་ཞི་བའི་ཕྲིན་ལས་མཛད་དུ་གསོལ།
དེ་ནས་རྫས་རྣམས་རིམ་བཞིན་འབུལ་བ་ལས། ཡམ་ཤིང༌། ཨོཾ་བོ་དྷི་བྲྀཀྵཱ་ཡ་སྭཱ་ཧཱ། མར་ཁུ། ཨོཾ་ཨགྣེ་ཡེ་སྭཱ་ཧཱ། ཏིལ། ཨོཾ་སརྦ་པཱ་པཾ་ད་ཧ་ན་བཛྲ་ཡེ་སྭཱ་ཧཱ། ཞོ་ཟན། ཨོཾ་སརྦ་སམྦ་དེ་སྭཱ་ཧཱ། འབྲས།
ཨོཾ་བཛྲ་པུཥྚཱ་ཡ་སྭཱ་ཧཱ། སྭོ་བ། ཨོཾ་བཛྲ་བཱི་ཛཱ་ཡེ་སྭཱ་ཧཱ། ནས། ཨོཾ་མ་ཧཱ་བེ་གཱ་ཡེ་སྭཱ་ཧཱ། སྲན་མ། ཨོཾ་མ་ཧཱ་བ་ལ་ཡ་སྭཱ་ཧཱ། གྲོ། ཨོཾ་བཛྲ་གྷསྨ་རྻཻ་སྭཱ་ཧཱ། དཱུརྦ།
ཨོཾ་བཛྲ་ཨ་ཡུ་ཥེ་སྭཱ་ཧཱ། ཀུ་ཤ། ཨོཾ་ཨ་པྲ་ཏི་ཧ་ཏ་བཛྲ་ཡེ་སྭཱ་ཧཱ། ཞེས་རྫས་རྣམས་སོ་སོར་ལན་རེའི་རྫོགས་པར་འབུལ། གཞན་ཡང་བསྲེག་རྫས་ཅི་འབྱོར་པ ་ཨོཾ་དཱེ་ཝ་ཛྭ་ལ་ཨགྣ་ཡེ་སྭཱ་ཧཱ། ཨོཾ་དཱེ་བ་ཛྭ་ལ་ཨགྣེ་ཡེ་ནད་གདོན་སྡིག་སྒྲིབ་ཤཱནྟིཾ་ཀུ་རུ་ཡེ་སྭཱ་ཧཱ༔ དེ་ནས་མཆོད་པ་འབུལ་བ་ནི། ཧཱུྃ༔ སྟོང་གསུམ་འཇིག་རྟེན་རབ་འབྱམས་ན༔ མེ་ཏོག་བདུག་སྤོས་མར་མེ་དྲི༔
ཞལ་ཟས་རོལ་མོ་ཇི་སྙེད་ཀུན༔ ཡེ་ཤེས་མེ་ལྷའི་ཚོགས་ལ་འབུལ༔ ཕྲིན་ལས་བསྒྲུབ་ཕྱིར་བཞེས་སུ་གསོལ༔ ཨོཾ་ཨགྣེ་དེ་ཝ་ས་པ་རི་ཝཱ་ར་པུཥྤེ་པྲ་ཏཱིཙྪ་ཡེ་སྭཱ་ཧཱ༔ དེ་བཞིན་ དྷཱུ་པེ་ སོགས་ པྲ་ཏཱིཙྪ་ཡེ་སྭཱ་ཧཱ༔ ཨོཾ་ཨགྣེ་དེ་ཝ་ས་པ་རི་ཝཱ་ར་བཛྲ་ཨ་མྲྀ་ཏ་རཀྟ་བྷ་ལིཾ་ཏ་ཁ་རཾ་ཁཱ་ཧི༔ ཞེས་སྨན་རཀ་འབུལ། དེ་ནས་སོ་རྩི་ཕུལ་ལ། ཨོཾ་བཛྲ་ཏམྦུ་ལ་ཡེ་སྭཱ་ཧཱ། གོས་ཟུང་འབུལ་བ་ནི།
ཨོཾ་བཛྲ་ཝསཏྲ་ཡེ་སྭཱ་ཧཱ། མེ་ལྷའི་གཏོར་མ་དགང་གཟར་ཁར་བཞག་ལ། ཨོཾ་ཨཱཿཧཱུྃ༔ གིས་བྱིན་བརླབས་ལ། མེ་དེ་བསྲེག་བྱ་ཟ་བའི་ལྷ༔ དྲང་སྲོང་རྒྱལ་པོ་གདོན་གྱི་བདག༔ ཤར་ལྷོ་མེ་ལྷའི་ཚོགས་བཅས་པ༔ མཆོད་ཅིང་བསྟོད་དོ་ཕྱག་ཀྱང་འཚལ༔ མཆོད་སྦྱིན་གཏོར་མ་འདི་བཞེས་ལ། ། རྣལ་འབྱོར་བདག་ཅག་འཁོར་བཅས་ལ། །
ནད་མེད་ཚེ་དང་དབང་ཕྱུག་དང༌། ། དཔལ་དང་གྲགས་དང་བསྐལ་པ་བཟང༌། ། ལོངས་སྤྱོད་རྒྱ་ཆེན་ཀུན་ཐོབ་ཅིང༌། ཞི་དང་རྒྱས་ལ་སོགས་པ་ཡི། ། ལས་ཀྱི་དངོས་གྲུབ་བདག་ལ་སྩོལ། ། དམ་ཚིག་ཅན་གྱིས་བདག་ལ་སྲུངས། ། དངོས་གྲུབ་ཀུན་གྱི་སྡོང་གྲོགས་མཛོད། ། དུས་མིན་འཆི་དང་ནད་རྣམས་དང༌། ། གདོན་དང་བགེགས་རྣམས་མེད་པར་མཛོད། ། རྨི་ལམ་ངན་དང་མཚན་མ་ངན། །
བྱ་བྱེད་ངན་པ་མེད་པར་མཛོད། ། འཇིག་རྟེན་བདེ་ཞིང་ལོ་ལེགས་དང༌། ། འབྲུ་རྣམས་འཕེལ་ཞིང་ཕྱུགས་འཕེལ་བ། ། དགེ་ལེགས་ཐམས་ཅད་འབྱུང་བའི་གནས། ། ཡིད་ལ་འདོད་པ་ཀུན་འགྲུབ་མཛོད། ཅེས་པས་གཏོར་མ་མེ་ནང་དུ་བཞུ། བསྟོད་པ་ནི། ཧཱུྃ༔ མེ་ལྷའི་རྒྱལ་པོ་དྲང་སྲོང་མཆོག༔ འབར་བའི་སྐུ་ལ་སྲེག་པའི་ཞལ༔
ཕྲིན་ལས་བཞི་ཡི་བདག་ཉིད་ཅན༔ ཚངས་སྲས་མཆོག་ལ་ཕྱག་འཚལ་བསྟོད༔ བཟོད་གསོལ་ནི། ཧཱུྃ༔ དྲང་སྲོང་མེ་ལྷ་འཁོར་བཅས་ལ༔ སྦྱིན་སྲེག་མཆོད་པ་འདི་འབུལ་གྱི༔ འགལ་འཁྲུལ་ཉམས་པ་གང་མཆིས་པ༔ དེ་དག་ཁྱེད་ཀྱིས་བཟོད་པར་གསོལ༔ ཨོཾ་ཨགྣེ་དཱེ་ཝ་ཏེ་པ་མ་དག་པ་ཐམས་ཅད་ཤཱནྟིཾ་ཀུ་རུ་ཡེ་སྭཱ་ཧཱ༔ གཤེགས་གསོལ་ནི།
ཧཱུྃ༔ དྲང་སྲོང་ཆེན་པོ་མེ་ཡི་ལྷ༔ སྦྱིན་སྲེག་མཆོད་པ་འདི་འབུལ་གྱིས༔ ཁྱེད་ཀྱིས་སེམས་ཅན་དོན་མཛད་ནས༔ ཕོ་བྲང་ཉིད་དུ་གཤེགས་སུ་གསོལ༔ བཛྲ་མུ༔ ཡེ་ཤེས་པ་ཤར་ལྷོར་གཤེགས། དམ་ཚིག་པ་ལྟེ་བའི་ཨ་ཐུང་ལ་བསྡུའོ། དེ་ནས་བསྔོ་སྨོན་དང་བཀྲ་ཤིས་མདོར་བསྡུས་བྱ། རྗེས་སུ་བདག་གིས་རྣལ་འབྱོར་གྱི་སྒོ་ནས་ཐུགས་དམ་བསྐུལ།
ཚོགས་ལྷག་ཆད་བརྟན་དངོས་གྲུབ་ལེན་ཆོག་བཟོད་གསོལ་སོགས་རྗེས་བསྡུ་རྣམས་ལས་བྱང་ལྟར་བྱ་ཞིང༌། མེ་རོ་དལ་གྱིས་ཞི་བའམ་འོ་ཆུས་བསད་ལ་ཐལ་བ་ཡང་ཆུ་རླུང་ཆེན་པོར་དོར། ཡོ་བྱད་ལྷག་མ་རྣམས་ཀྱང་མི་མངོན་པར་བསྡུའོ། དེ་ལྟར་བླ་མ་དྲག་པོ་པདྨ་ཁྲག་འཐུང་གི་བསྙེན་སྒྲུབ་ཁ་སྐོང་ཞི་བའི་སྲེག་བླུགས་ཟླ་བའི་བདུད་རྩི་ཞེས་བྱ་བ་འདི་ཡང་སྒྲུབ་ཆེན་དང་བསྙེན་སྒྲུབ་སོགས་ལ་ཉེར་མཁོའི་ཆེད་རང་གཞུང་བླ་མ་ཞི་བའི་སྲེག་བླུགས་ཀྱི་ཆོ་ག་ཡེ་ཤེས་འོད་དཔུང་ལ་གཞི་བྱས་ཤིང༌། རིགས་མཐུན་གཞན་ནས་ཁ་སྐོང་ཅུང་ཟད་དང་བཅས་རབ་བྱུང་བཅུ་བདུན་པ་རབ་གནས་ཤིང་སྤྲེལ་ལོ་ཆོ་འཕྲུལ་ཟླ་བའི་ཡར་ཚེས་བཟང་པོར་གང་གི་ཆོས་བདག་སྔགས་འཆང་ཨཱརྻ་དྷྭ་ཛའི་སྐྱེས་རབས་ལྔ་པའི་མིང་འཛིན་གནམ་ལྕགས་པ་གསང་སྔགས་བསྟན་འཛིན་ནས་བགྱིས་པའི་ཡི་གེ་པ་ནི་འབྲོང་པ་རྡོ་ཤུལ་གྱི་བནྡེ་གསང་སྔགས་འགྲོ་འདུལ་གྱིས་བགྱིས་པ་འདིས་ཀྱང་བསྟན་པ་རིན་པོ་ཆེ་ཡུན་དུ་གནས་པའི་རྒྱུར་གྱུར་ཅིག། །། ༄༅། བླ་མ་དྲག་པོ་པདྨ་ཁྲག་འཐུང་ལས། སྔགས་བཟླས་དམིགས་པའི་ཟིན་བྲིས་སྙན་བརྒྱུད་གྱི་གདམས་ངག་བཅུད་ཀྱི་སྙིང་པོ་བཞུགས་སོ།། མཁའ་གྲུབ་བུདྡྷའི་མཚན་གྱི་ཞལ་ལུང་བཟླས་པའི་དམིགས་རིམ་ནི། བསྐྱེད་རིམ་གཙོར་སྟོན་པ་མ་ཧཱ་ཡོ་གའི་སྒྲུབ་པ་སྐུའི་སྣང་བརྙན་དང་སྔགས་ཕྲེང་ས་བོན་གྱི་སྤྲོ་བསྡུ་སྒྲུབ་པ་སོགས་དང༌། ཨ་ནུ་ཡོ་གའི་སྒྲུབ་པ་རྩ་གསུམ་འཁོར་ལོ་ལྔ་ཡི་བསྐྱེད་རིམ་གསལ་གདབ་པ།
མེ་ཐབ་དྲུག་གི་དམིགས་པ་ལྟར་བསྒོམ་ཞིང་རླུང་ལ་བརྟེན་པས་ནད་གདོན་བར་ཆད་སོགས་ཞི་བ་མཆོག་ཡིན་ལ། རླུང་བཟུང་ཞིང་ལྟེ་འོག་གི་ཨཱ་དམར་པོའི་མེ་འབར་ཞིང་ལུས་ཁེང༌། མ་དག་པའི་ཕུང་པོ་ཁམས་དང་སྐྱེ་མཆེད་ཐམས་ཅད་བསྲེགས། དག་པ་ཡེ་ཤེས་ཀྱི་ལུས་སྣང་སྟོང་དུ་དམིགས་པར་གསལ་བཏབ་ལ། ནད་གདོན་སྡིག་སྒྲིབ་ཐམས་ཅད་བྱ་སྒྲོ་མེ་ལ་བསྲེགས་པ་ལྟར། ལུས་ཀྱི་ནང་ཐམས་ཅད་ལྕགས་སྲེག་ལྟར་དམར་ལྷང་ལྷང༌། མེ་ལྕེ་བ་སྤུའི་བུ་ག་རྣམས་ནས་དམར་ཟི་རི་རི་འབར་བས་དཔག་ཚད་རྒྱ་ཕྲག་གི་གནས་སུ་གདོན་བགེགས་འབྱུང་པོ་གང་ཡང་མི་ཚུགས་པའི་མེ་དཔུང་དུ་བསྒོམས་ལ། བསྙེན་པའི་སྐབས་སུ་ཡང་དེ་ལྟར་ཡང་ཡང་སྒོམ་བཟླས་བྱེད་ཆོག ། རཏྣའི་ལུགས་ཀྱི་དྲག་པོ་བླ་མའི་བསྙེན་སྦྱོར་གྱི་དགོངས་དོན་ཉམས་སུ་ལེན། འདི་ནད་གདོན་ལ་སོགས་ལ་ཤིན་ཏུ་ཟབ་པར་སྣང་ལགས།
དེ་ནས་རྫོགས་པ་ཆེན་པོ་ཨ་ཏི་ཡོ་ག་ལྟར་ཉམས་སུ་ལེན་པའི་རིམ་པ་བསྐྱེད་རྫོགས་ཟུང་དུ་གསལ་གདབ་པ། དེ་ཡིས་གཤིས་ཅི་ཡང་མི་རྟོག་པ་སྟོང་པ། དེ་ཡི་རང་མདངས་མ་འགགས་པར་ལྷ་ཡི་སྐུ་མདོག་རྒྱན་ཆ་ལུགས་གསལ་བ་ངོ་བོ་ཅི་ཡང་མི་རྟོག་པ་ཡེ་ནས་རང་ལ་རང་ཆས་སུ་ཡོད་པ་ལས། དམ་ཚིག་པ་ལ་ཡེ་ཤེས་པ་འཇུག་པ་དེ་ལས་དེ་བཟང་ཞིག་རེ་བ་ནོར་ལ། དེ་བས་ཨ་ཏི་བློ་འདས་ལྟར་ཉམས་སུ་བླང་བ་ནི་གོང་ལྟར་གུ་རུ་དྲག་པོ་དབང་གི་ངོ་སྤྲོད་ལས། བུ་མ་ཡེངས་བར་ལྟོས་ཤིག ། དེ་ཡི་ཚེ་དངོས་པོ་མཐོང་བ་མེད་པ་ལ། ས་ལེ། ཧྲིག་གེ ། རྗེན་ནེ།
རྗེས་སུ་མྱོང་དུ་ཡོད་པ་ལས། དེ་ལ་ངོ་ཤེས་པར་གྱིས་ལ་དུས་དང་རྣམ་པ་ཀུན་ཏུ་བསྒོམ་རྒྱུ་སྤུ་ཙམ་མེད་པ་ཡེངས་སུ་སྐད་ཅིག་ཀྱང་མེད་པའི་དོན་སྐལ་ལྡན་ཁྱེད་རྣམས་ཀྱིས་ཉམས་སུ་ལོངས་ཤིག ། རྟོགས་པ་བསྟན་ཅིང་བསྒོམས་ན་རྟོགས་ལྡན་ནམ་མཁའི་རྣལ་འབྱོར་དུ་འགྲུབ་པར་འགྱུར་རོ། ཞེས་གསུང་ཕྱིར་ཐམས་ཅད་ཀྱི་གཙོ་བོ་དེ་ལས་གཞན་མེད་པར་ཐུགས་འཇགས་ཞུ་ཞུ། ༄༅། །བླ་མ་དྲག་པོ་པདྨ་ཁྲག་འཐུང་ལས། བསྙེན་སྒྲུབ་ཀྱི་ཡི་གེ་གྲུབ་གཉིས་འདོད་པ་འཇོ་བའི་དཔལ་སྟེར་ཞེས་བྱ་བ་བཞུགས་སོ། རང་རིག་བླ་མ་དྲག་པོ་རྩལ། ། པདྨ་ཁྲག་འཐུང་ལ་འདུད་དེ། ། དེ་ཡི་བསྙེན་སྒྲུབ་ལས་ཀྱི་ཁྲིགས། ། གྲུབ་གཉིས་དཔལ་སྟེར་ཡིད་བཞིན་གྱི། །
བདུད་རྩིའི་བཅུད་ལེན་འདི་ན་སྤྲོ། དེ་ཡང་རྒྱུད་ལས། བླ་མ་སངས་རྒྱས་བླ་མ་ཆོས། ། དེ་བཞིན་བླ་མ་དགེ་འདུན་ཏེ། ། ཀུན་གྱི་བྱེད་པོ་བླ་མ་ཡིན། ། བླ་མའི་སྐུ་གསུང་ཐུགས་ལ་འདུད། ཅེས་གསུངས་པ་བཞིན། སྒྲུབ་པ་ཐམས་ཅད་ཀྱི་ནང་ནས་བླ་མ་སྒྲུབ་པ་མཆོག་ཏུ་གསུངས་ཤིང་ཁྱད་པར་དུ་སློབ་དཔོན་ཆེན་པོ་ནི། སྤྱིར་རྒྱལ་བ་ཐམས་ཅད་ཀྱི་སྤྱི་གཟུགས་ཡིན་པར། ཉིད་ཀྱིས་ཞལ་ནས་ཀྱང༌།
ང་མཐོང་སངས་རྒྱས་ཐམས་ཅད་མཐོང༌། ། ང་སྒྲུབ་སངས་རྒྱས་ཐམས་ཅད་འགྲུབ། ། ང་ཉིད་སངས་རྒྱས་ཀུན་འདུས་ཡིན། ཞེས་གསུངས་པ་བཞིན་བསྒྲུབ་བྱ་རྩ་བ་གསུམ་དང༌། ཞི་ཁྲོ་རབ་འབྱམས་ཐམས་ཅད་བླ་མ་སྒྲུབ་པ་ལ་འདུས་ཤིང་ཕྱོགས་བཅུའི་སངས་རྒྱས་སུས་ཀྱང་མ་ཐུལ་བའི་རྨུ་རྒོད་སྙིགས་མའི་སེམས་ཅན་རྣམས་སངས་རྒྱས་དངོས་ཀྱི་ཞལ་མཐོང་གསུང་ཐོས་ཀྱི་སྐལ་བ་མེད་པ་ལ། རྒྱལ་བའི་ཕྲིན་ལས་མི་ཡི་གཟུགས་སུ་བྱོན་པའི་བླ་མ་རྣམས་ཀྱི་ཞལ་བསྟན་ཆོས་གསུངས་ནས་འབྲས་བུ་རྡོ་རྗེ་འཆང་གི་གོ་འཕང་ལ་མངོན་དུ་བཀོད་པར་མཛད་པའི་བཀའ་དྲིན་སངས་རྒྱས་ལས་ཀྱང་ལྷག་པས་བླ་མ་ལ་གསོལ་བ་བཏབ་ན། སངས་རྒྱས་ཐམས་ཅད་ཀྱི་བྱིན་རླབས་ཐུགས་རྗེ་ཅིག་ཅར་དུ་འཇུག་ཅིང་ལྷག་པར་གུ་རུ་རིན་པོ་ཆེས་ཐུགས་བསྐྱེད་སྨོན་ལམ་གྱི་དབང་གིས་གདུལ་བྱའི་གཙོ་བོ་བོད་ཡུལ་ཡིན་ཞིང༌། དུས་ཀྱི་ཐ་མ་བོད་འབངས་ལ་ལྷག་པར་ཐུགས་བརྩེ་ཞིང་བྱིན་གྱིས་རློབ་པར་ཞལ་གྱིས་བཞེས་པ་ཡིན་ཏེ། གསོལ་འདེབས་ལས། སྐུ་ནི་ལྷོ་ནུབ་སྲིན་པོའི་ཁ་གནོན་མཛད༔
ཐུགས་རྗེས་བོད་ཀྱི་སེམས་ཅན་ཡོངས་ལ་གཟིགས༔ ཞེས་དང༌། ནངས་རེ་དགོང་རེ་བོད་ཀྱི་དོན་ལ་བྱོན༔ ཉི་ཟེར་འཆར་སྡུད་མདངས་ལ་བཅིབས་ཏེ་བྱོན༔ ཡར་ངོ་ཚེས་བཅུའི་དུས་སུ་དངོས་སུ་བྱོན༔ འགྲོ་དོན་སྟོབས་ཆེན་མཛད་པའི་ཐུགས་རྗེ་ཅན༔ ཞེས་དུས་གསུམ་འདུ་འབྲལ་མེད་པར་སྐྱོབ་པར་ཞལ་བཞེས་ཚད་མས་མི་བསླུ་བ་ཡིན་ལ། དེ་མ་ཟད་རང་གི་སྒྲུབ་ཐབས་རང་གིས་མཛད་ཅེས་གསུངས་པ་བཞིན། ཐུགས་སྒྲུབ་བྱེ་བ་ཕྲག་བརྒྱ་སོགས་མང་དུ་མཛད་ཅིང༌། དེ་དག་ཀྱང་གཙོ་བོ་བླ་མ་སྒྲུབ་པ་ཡིན་མོད།
སྒྲུབ་ལུགས་ལ་ཕྱི་གསོལ་འདེབས་ལྟར་སྒྲུབ་པ་དང༌། ནང་སྐུ་གསུམ་ལྟར་སྒྲུབ་པ། གསང་བ་རླུང་སེམས་དབྱེར་མེད་ལྟར་སྒྲུབ་པ། ཡང་གསང་བླ་མ་དྲག་པོར་སྒྲུབ་པ་སྟེ་ཚུལ་བཞི་ལས། འདི་ནི་ཡང་གསང་བླ་མ་དྲག་པོ་ལྟར་སྒྲུབ་པ་ཡིན་ནོ། དེ་ཡི་དགོས་པ་ཡང༌། གཏེར་གཞུང་ལས། མ་འོངས་ལྔ་བརྒྱ་དུས་ཀྱི་ཐ་མ་ལ༔ ཆོས་པ་རྣམས་ཀྱང་ཆོས་གཟུགས་རྟགས་ཙམ་འཛིན༔ ཉམས་ལེན་སྙིང་རུས་སྨྱུག་མའི་སྡོང་པོ་འདྲ༔
ཡི་དམ་མི་སྒྲུབ་རྒྱལ་འགོང་ཐེའུ་རང་བསྒྲུབ༔ དེ་ཡི་རྐྱེན་གྱིས་སྟོང་ཁམས་རུ་ཏྲར་སྐྱེ༔ ཡི་དམ་མི་དགྱེས་རི་རབ་ལོགས་ལ་གཟིགས༔ སྟེང་འོག་འཁྲུགས་ཤིང་ནད་མཚོན་ཆར་པ་གཡོ༔ ཆོས་རྒྱལ་བྲིས་པའི་རི་མོ་ཤུལ་རྗེས་སྨྲ༔ མ་འོངས་དེ་དུས་འགྲོ་མང་སྐྱོབ་པ་ཡི༔ ཡང་ཟབ་སྙིང་ཐིག་ཟབ་ཆོས་བཀའ་རྒྱ་ཅན༔ བླ་མ་དྲག་པོ་སྒྲུབ་པའི་ལས་ཚོགས་འདི༔ གཞན་ལས་ཁྱད་འཕགས་ཡིད་བཞིན་ནོར་བུའི་ཆོས༔ ཚིག་ཉུང་དོན་ཆེ་མྱུར་ཟབ་སྙིང་གི་ཆ༔
ཡང་གསང་འདི་འདྲ་གཞན་ལ་སྦས་པ་མེད༔ ཅེས་གསུངས་པ་ལྟར་དུས་ཀྱི་ཐ་མ་ཆོས་བྱེད་ཡོངས་ལ་བར་ཆད་མང་ཞིང་ལྷག་པར་དུ་གདོན་གྱི་གཙོ་བོ་ཕོ་གདོན་གཟའ་ཀླུ་རྒྱལ་འགོང་དང༌། མོ་གདོན་བསེན་མོ་སོགས་ཁ་དར་ནས་སྔར་མ་གྲགས་པའི་ནད་རིམས་དུ་མས་སྐྱེ་འགྲོའི་སྲོག་ལ་ཧུར་ཐུམ་གཟིར་ཞིང་སྙིགས་དུས་གདུལ་བྱ་སྤྱི་དང༌། ཁྱད་པར་དུ་དམ་ཆོས་སྒྲུབ་པ་ལ་འགལ་རྐྱེན་བར་ཆད་མང་ཞིང་མཐུན་རྐྱེན་ཉུང་བའི་སྐབས་ཞི་བས་འདུལ་བར་དཀའ་བ་རྣམས་དྲག་པོའི་ལྷ་སྔགས་ཀྱིས་འདུལ་དགོས་པར་གསུངས་པ་བཞིན། འདུལ་བར་དཀའ་ཞིང་རྒྱུད་མ་རུངས་པ་བདུད་དང་རུ་ཏྲའི་ཚོགས་ལ་དབང་དང་དྲག་པོའི་ཕྲིན་ལས་ཀྱིས་ཚར་བཅད་དེ་འདུལ་བའི་ཕྱིར་ཁྲོ་བོའི་སྐུར་བཞེངས་པ་ཡིན་པས་རྣོ་ལ་མྱུར། དེ་ཡང་གུ་དྲག་ཕལ་ཆེར་དཔེ་ཧར་བཏུལ་བའི་ལོ་རྒྱུས་དང་འབྲེལ་ལ། དམར་ནག་མེ་ཕྲེང་སོགས་ཕྱག་མཚན་ཡང་ལྕགས་སྡིག་འཛིན་པ་མང༌། འགའ་ཞིག་གདུག་པ་ཀླུ་གཉན་ས་བདག་བཏུལ་བའི་མཛད་པ་དང་འབྲེལ་བས་གུ་རུ་དྲག་ཁྲོས་ཕག་ཞོན་ཅན་དང་རྟ་ཞལ་ཁྱུང་གདོང་སོགས་དུ་མར་སྣང་ལ། འདི་ནི་གཉེན་པོ་ཀུན་འདུས་དྲག་པོ་ཁྱུང་ཞོན་ཞེས་སྟེང་དུ་བྱ་ཁྱུང་གི་དམག་ཚོགས་སྤྲོས་ཤིང་ཕྱག་མཚན་ལས་ལྕགས་སྡིག་གི་ཚྭ་ཚྭ་འཕྲོ་བས་རྒྱལ་འགོང་དམ་སྲི་ཧབ་ཧབ་ཟ་བར་བྱས་ཤིང༌། རོལ་དུ་གདོང་ཅན་བཞི་དང་དུག་གི་ཕག་རྒོད་འཐིབས་པས་འོག་གདོན་འཇོམས་པར་བྱེད་པ་དང༌།
ཁྱད་པར་དུ་གློ་བུར་ལྷག་པའི་འདྲེ་རྒོད་དང་ནད་རིམས་དལ་ཡམས་ཀྱི་གཉེན་པོར་གཅིག་ཆོག་ཡིན་ཏེ། གཏེར་གཞུང་ལས། ལྔ་བརྒྱ་དུས་ཀྱི་ཐ་མ་ལ༔ བོད་མི་མགོ་ནག་བསོད་ནམས་ཆུང་༔ མི་དགེ་དུག་སྦྱོར་ནག་པོ་ཡི༔ བར་ཆད་ལྡང་ཞིང་དུས་མིན་འཆི༔ མཐའ་ཡི་མི་བཞི་དབུས་སུ་བསྙེག༔ དམ་སྲི་འདྲེ་རྒོད་ཚ་ངར་ཆེ༔ སྔར་གྱི་ཆོས་ཁྲིམས་སིལ་བུར་འཐོར༔ ཆོས་རྒྱལ་དམངས་ཀྱི་ཁོལ་དུ་འབེབས༔
གཙུག་ལག་བྱ་སྤྲང་ཡུལ་འདྲེས་འཛིན༔ བཅོས་ཐབས་མ་མཆིས་ནད་རིགས་དར༔ སྲིན་མོས་ཤ་ཁྲག་དམར་འགྱེད་གཏོང་༔ གྲིབ་བཙན་ཤན་པ་རླུང་ལྟར་འཚུབ༔ དམར་ནད་ལྷོག་ཡམས་ཏྲེ་ཏྲེ་ཧོཿ རིམས་ཡམས་མེ་དབལ་ཤ་ཁོལ་གྱིས༔ བར་ཆད་སྡང་ཞིང་མི་ཐོག་འབུད༔ སྨྱོ་འབོག་སྙིང་གཟེར་སྟེང་གྲིབ་ཀྱི༔ ལྟས་ངན་སྣ་དགུ་ལྡང་བའི་དུས༔ སྲུང་ཐབས་མན་ངག་ཁྱད་པར་ཅན༔
གུ་རུ་བདག་གིས་ལེགས་པར་གདམས༔ ཞེས་གསུངས་པ་ལྟར། བོད་ཡུལ་ས་འོག་ཀུན་གྱི་གཏེར་གཅིག་མར་གྲགས་པའི་གཞན་ཟླ་དང་བྲལ་བ་ཡིན་པ་མ་ཟད་སྐུའི་ཆ་ལ་གནས་ལྔར་ཡ་མཱནྟ་ཀ་ཧྱ་གྷྲྀ་ཝ་མཁའ་འགྲོ་སྡེ་ལྔ་ཡཀྴ་མེ་དབལ་ཏེ། གཉེན་པོ་སྟོབས་ཀྱི་ལྷ་མ་ལུས་པར་རྫོགས་པས་བྱིན་རླབས་དང་དངོས་གྲུབ་ནུས་མཐུ་ཐམས་ཅད་འདི་ཁོ་ན་ལ་བརྟེན་ནས་འགྲུབ་ནུས་པས་བསྒྲུབ་བྱ་ལྷ་ཡི་ཆེ་བ་ཡིན་ནོ། གཉིས་པ་བསྙེན་སྒྲུབས་ཉམས་སུ་ལེན་པ་ལ། སྒྲུབ་པའི་གནས་ཀྱང་དབེན་ཞིང་རྒྱལ་བ་གོང་མས་བྱིན་གྱིས་བརླབས་པ་སོགས་མདོར་ན་འགལ་རྐྱེན་ཉུང་ཞིང་ཡོ་བྱད་མཐུན་རྐྱེན་སོགས་དགོས་པའི་ཉེར་མཁོ་ཚང་བ་གལ་ཆེ་ལ། དེ་དག་གི་རྒྱབ་རྟེན་བསོད་ནམས་ཀྱི་དཔུང་བསྐྱེད་པའི་ཐབས་དང་བར་ཆད་སེལ་བའི་སྣ་སེལ་དུ། སྤྲོ་ན་སྒྲུབ་པ་ཆེན་པོའི་ཁོག་དབུབ་དངོས་གྲུབ་ཉི་མ་འགུགས་པའི་སྐྱ་རེངས་ཁོ་བོས་བྱས་པ་ལྟར་གྲུབ་ན་ལེགས། བསྡུས་པའི་དབང་དུ་བྱས་ན། ཐོག་མར་བླ་གབ་མེད་པའི་སར་བདག་བསྐྱེད་སྔོན་དུ་འགྲོ་བས་རྒྱལ་བརྔན་ལྷ་བསང་སོགས་མགྲོན་བཞི་སྤྱི་མཆོད་བྱས་ཏེ་སྒྲུབ་པ་མཐར་ཕྱིན་ཅིང་བར་ཆད་མེད་པའི་སྨོན་ལམ་གདབ་བོ།
སྒྲུབ་གནས་གསར་པ་ཡིན་ན་ས་བརྟག་སློང་དབང་དུ་བྱ་བ། སྦྱང་ཞིང་བསྲུང་བ་རྣམས་སྒྲུབ་ཁོག་ལྟར་ཤེས་པར་བྱ་ཡིས་སྒྲུབ་གནས་རྙིང་པ་ལ་མི་དགོས་སོ། དེ་ལྟ་བུའི་གནས་སུ་བསྙེན་སྒྲུབ་ཉམས་སུ་ལེན་པའི་སྐབས། ཐོག་མར་བསྙེན་རྐྱང་ཡིན་ན་དམ་ཚིག་གི་རྟེན་བྲིས་སྐུ་སོགས་བཀྲམ་པའི་མདུན་སྒྲུབ་གཏོར་སྨན་རཀ་གཏོར་གསུམ་སྲུང་མའི་རྟེན་གཏོར་ཆད་བརྟན་བསྐུལ་གསུམ་རྒྱུན་བཞག་རྣམས་བཀོད་ལ། མཐར་ཉེར་སྤྱོད་སོགས་བཤམ་པ་ཙམ་གྱིས་ཆོག ། རང་མདུན་དུ་ལས་བུམ། ཌཱ་དྲིལ་འཐོར་ནས་ནང་མཆོད་སོགས་འདུ་བྱ། རང་གི་སྟན་འོག་ཏུ་ས་དཀར་གྱི་གཡུང་དྲུང་བྲིས་པའི་སྟེང་རྩྭ་ཀུ་ཤ་རྩེ་མོ་མདུན་བསྟན་དུ་བསྙལ་བའི་ཁར་མལ་སྟན་ལེགས་པར་བཅའ་བ་སོགས་སྦྱོར་བའི་ཆོས་རྣམས་ལེགས་པར་གྲུབ་པར་བྱ། ཉམས་ལེན་དངོས་ལ་འཇུག་པ་ནི། ཚིག་བདུན་གསོལ་འདེབས་སྔོན་དུ་འགྲོ་བས་སྐྱབས་སེམས་ཚོགས་བསགས་ཀྱིས་རྒྱུད་སྦྱངས།
རྒྱུན་ཁྱེར་རམ་གསང་སྒྲུབ་སོགས་སྒྲུབ་ཐབས་གཞུང་བསྲངས་ཏེ་མཆོད་བསྟོད་བཟླས་པའི་བར་ལ་བཏང༌། བཟླས་པ་གྲུབ་པ་དང་གསོལ་ཁ་ནས་ཚོགས་སྐོང་ཆད་བརྟན་རྟ་བྲོ་མཆོད་བསྟོད་བསྡུ་རིམ་ལྷར་ལྡང་བྱས་ཏེ་བཀྲ་ཤིས་བར་བརྗོད་རྗེས་སྔར་གྱི་ལྷར་ལྡང་གི་ང་རྒྱལ་དེ་ཀའི་མུར། རྩ་སྔགས་ཀྱི་གསལ་གདབ་ཙམ་བརྗོད་པ་དང་ཆབས་ཅིག་སྔོན་གཏོར་སྡེ་བརྒྱད་མཆོད་པ་སྔོན་དུ་འགྲོ་བས་ས་ལྷ་དཀར་གཏོར་བཤམ་ཞིང་བྱིན་གྱིས་བརླབས་ལ་དཀར་པོའི་ཕྱོགས་ཡུལ་རིས་སྐྱོང་བའི་གནས་གཞིའི་བདག་པོ་ལ། གཏོར་མ་སྦྱིན་ཞིང་བྱང་ཆུབ་སྒྲུབ་པའི་གྲོགས་གྱིས་ཤིག་ཅེས་ཕྲིན་ལས་བཅོལ། དེ་ནས་ཕྱི་ནང་གསང་མཚམས་གཅོད་པ་རྣམས་སྤྲོ་ན་སྒྲུབ་ཁོག་ལྟར་བྱས་ལ་བགེགས་གཏོར་བྱིན་བརླབ་ཅིང་སྔགས་ཀྱིས་བསྔོ། ལས་བྱང་ལྟར་བཀའ་བསྒོ་ཞིང་མཚམས་བཅད། སྲུང་འཁོར་བསྒོམ། མཐར་བཀྲ་ཤིས་དང་བཅས་རེ་ཞིག་གྲོལ། དེ་ནས་བཟུང་སྟེ་ཕྱི་ནང་གི་རྒྱུ་འགྲུལ་བཅད་ལ་རང་གིས་མི་སོགས་གཞན་མཐོང་ན་མཚམས་བུག་པ་དང༌། གཞན་གྱིས་རང་མཐོང་ན་རལ་བ་ཡིན་པས་དམིགས་འོག་ཏུ་མ་ཆུད་པ་དང་མི་འཕྲད་པར་བྱ་ཞིང་ཆས་ཀའི་གཏོང་ལེན་ཅིང་མི་བྱེད།
ཅིས་ཀྱང་དགོས་ན་སྲུང་འཁོར་དྲག་ཏུ་བསྒོམ་དངོས་ཆས་གཏོང་ལེན་སོགས་ཀྱི་སྐབས་ཉམས་གྲིབ་སྦྱང་ཕྱིར་རྡོར་སེམས་སྨེ་བརྩེགས་ལྟ་བུའི་ཁྲུས་བུམ་བསྒྲུབས་ཏེ་འཐོར་འཐུང་བྱ། དངོས་གཞི་ནི་ཕྱི་ཐུན་དབང་གི་དུས་སུ་མགོ་འཛུགས་དགོས་པ་ཡིན་པས་ཐུན་མཚམས་ལྷ་ཡི་ང་རྒྱལ་དང་ལྡན་པས། རང་ཉིད་སྐད་ཅིག་གིས་རྡོ་རྗེ་ཧེ་རུ་ཀ་ཁྲོ་གཏུམ་བཟོད་པར་དཀའ་བའི་སྐུར་གྱུར་བར་མོས་ལ། གཏོར་མ་བྱིན་རླབས་བསྔོ་བ་བགེགས་བསྐྲད། གུ་གུལ་བདུག ། ཧཱུྃ་བཞིའི་སྔགས་ཀྱིས་བསྐྲད། ཐུན་གྱིས་བྲབས་ཤིང་བགེགས་གཏོར་ཕྱིར་བསྐྱལ་བའི་བར་དཀྱུས་ལྟར་བྱ། ནང་དུ་ལོགས་པ་དང་སྒྲུབ་སྒོ་བསྡམས་ཏེ་གཞུང་གི་མཚམས་གཅོད་འདོན་མཐར། སྟེང་འོག་ཕྱོགས་མཚམས་ཐམས་ཅད་རྡོ་རྗེའི་ར་བ་དྲྭ་བ་གུར་བླ་རེ་ཡེ་ཤེས་ཀྱི་མེ་དཔུང་རབ་ཏུ་འབར་བའི་སྲུང་འཁོར་ཡངས་ཤིང་རྒྱ་ཆེ་བ་ཅིས་ཀྱང་མི་ཆོད་མི་ཤིགས་པར་གྱུར། ཨོཾ་བཛྲ་རཀྵ་རཀྵ་སྭཱ་ཧཱ།
ཞེས་རང་གི་ཐུགས་སྲོག་ནས་འོད་ཟེར་མེ་དཔུང་ཁྲོ་ཆུང་གི་ཚྭ་ཚྭ་གྲངས་མེད་པ་འཕྲོས་བགེགས་ཚོགས་རྣམས་བསྐལ་པའི་ཕ་མཐར་བསྐྲད་ཅིང་འོད་ཟེར་ཚུར་འདུས་པས་རྡོ་རྗེའི་སྲུང་གུར་གཞོམ་ཞིག་དང་བྲལ་བ་ཅིས་ཀྱང་མི་ཤིགས་པའི་རང་བཞིན་དུ་གསལ་བཏབ། འདི་མཚམས་མགོ་ཚུགས་ནས་མཐར་མ་ཕྱིན་བར་མི་བསྡུ་ཞིང་ཉིན་རེའི་ཐུན་མཇུག་ཏུ་དམིགས་པས་གསལ་ཙམ་བྱས་པའི་མཐར་མི་དམིགས་པའི་ངང་ལ་མཉམ་པར་འཇོག་པ་གནད་ཡིན་ནོ། དེ་ནས་བདེ་བའི་སྟན་ལ་བག་ཕེབས་པར་འཁོད་དེ་ཐོག་མར་ཀུན་སློང་ལེགས་པར་བཅོས་ཤིང་དམ་བཅའ་བཟུང༌། དེ་ནས་ཚིག་བདུན་གསོལ་འདེབས་དང་སྐྱབས་སེམས་ཚོགས་བསགས་རྣམས་རྒྱུན་ལྟར་ལ་སྐབས་འདིར་བགེགས་བསྐྲད་སྲུང་འཁོར་རྣམས་སྔར་སོང་ཟིན་པས་མི་དགོས་ཤིང་མཆོད་རློབ་ནས་བཟླས་པའི་བར་དཀྱུས་ལྟར་བྱ། བསྟོད་པའི་མཐར་དངོས་གཞི་གཙོ་བོ་གསལ་སྣང་དང་ང་རྒྱལ་སྦྲེལ་མ་ཅུང་ཟད་བྱ་ཞིང་བཟླས་པ་ཕྲེང་སྐོར་གསུམ་ཙམ་གྲུབ་མ་ཐག་དབྱངས་གསལ་ཡིག་བརྒྱ་རྟེན་སྙིང་སྟོང་ཚིག་གམ་མཆོད་བསྟོད་སོང་ནས་རྗེས་ཆོག་ཉེར་བསྡུས་ཀྱི་བར་གྲུབ་ནས་ཐུན་མཚམས་ལྷ་སྐུར་ལྡང་ལ་བསྔོ་སྨོན་བཀྲ་ཤིས་བརྗོད། ཐུན་མཚམས་ཀྱི་བྱ་བ་དང་ཉལ་བའི་རྣལ་འབྱོར་རྣམས་རང་ལུགས་ཆོས་སྤྱོད་ས་བརྟོལ་ལྗོན་བཟང་ལྟར་ཤེས་པར་བྱའོ། སྐབས་འདིར་ཕྱག་ལེན་དུ་སྔོན་འགྲོ་སྔར་སོང་ཟིན་པ་རྣམས་ཀྱི་ཁ་སྐོང་དུ་དང་པོ་སྔོན་འགྲོའི་ཀུན་སློང་བཅོས་པ་ནས་བཟུང་བློ་ལྡོག་རྣམ་བཞི་དང༌། ནང་གི་སྔོན་འགྲོ་བསགས་སྦྱང་གི་རིམ་པ་རྣམས་སྐབས་ཐོབ་ཉིན་ཤས་བར་ཅི་འགྲུབ་བྱ་སྲོལ་ཡོད་པས་དེ་ལྟར་བྱས་ན་རབ་དང༌། དེང་སང་ཕལ་ཆེར་ཉིན་རེ་བཞིན་ཐོར་ཐུན་ལ་སྔོན་འགྲོ་བཏང་བ་ཙམ་གྱིས་འགྲིགས་པར་བྱ་བ་ཡིན་པས་ཞོར་བརྗོད་དང༌། དངོས་གཞི་ཉིན་གཉིས་པ་ནས་བཟུང་ཐུན་བཞི་རྒྱུན་ཆགས་བྱ་བ་ཡིན་ལ།
དང་པོ་ཐོར་ཐུན་དུ་ཐོ་རངས་ལྡང་བའི་རྣལ་འབྱོར་ནས་བརྩམས། སྔོན་འགྲོ་རྒྱུན་ལྡན་ལྟར་སོང་ནས་དངོས་གཞི་ཚིག་བདུན་གསོལ་འདེབས་ནས་རང་གཞུང་གསོལ་འདེབས་དང༌། ནད་འཇོམས་པར་བུ་ཆོག་ཁྲིགས་ལྟར་ལ་བསྙེན་དམིགས་དང་བཟླས་པ་གད་རྒྱངས་ལྟར་རྩ་བསྙེན་བཛྲ་ཙཎྜ་ཁོ་ན་བསགས། གྲུབ་མ་ཐག་དབྱངས་གསལ་ཡིག་བརྒྱ་རྟེན་སྙིང་སྟོང་ཚིག་གམ་མཆོད་བསྟོད་སོང་ནས་རྗེས་ཆོག་ཉེར་བསྡུས་ཀྱི་བར་གྲུབ་ནས་ཐུན་མཚམས་ལྷ་སྐུར་ལྡང་ལ་བསྔོ་སྨོན་བཀྲ་ཤིས་བརྗོད། ཐུན་གྲོལ་ནས་བསང་མཆོད་མདོར་བསྡུས་སོགས་རང་ལུགས་ཐུན་མཚམས་ཆོས་སྤྱོད་ལྟར་བྱ། སྔ་ཐུན་ལ་སྔོན་འགྲོ་མི་དགོས། དངོས་གཞི་ཚིག་བདུན་གསོལ་འདེབས་གནས་རི་སོ་དགུ་མ་སོགས་གསོལ་འདེབས་རྒྱས་སྤྲོས་དང༌། དེ་ནས་ལས་བྱང་ཡང་རྡོ་རྗེའི་གད་རྒྱངས་ལྟར་སྐྱབས་སེམས་ཀྱི་རྗེས་བགེགས་གཏོར་བྱིན་རླབས་བསྔོ་བ་རྣམས་དོར་ནས་བཀའ་བསྒོ་བ་སྲུང་འཁོར་མཚམས་གཅོད་ནས་བརྩམ་བསྙེན་པ་དང༌། མཆོད་བསྟོད་སོང་སྟེ་རྗེས་ཆོག་ཉེར་བསྡུའི་བར་གྲུབ་ནས་ཐུན་མཚམས་དཀྱུས་ལྟར་བྱ་བ་ཡིན་ནོ། དེ་ནས་ཕྱི་ཐུན་ལ་གསང་སྒྲུབ་གཞུང་བསྲང་བསྙེན་པ་གྲུབ་ནས་དབྱངས་གསལ་ཡིག་བརྒྱ་རྟེན་སྙིང་སྟོང་ཚིག་བཅས་སོང་སྟེ་གསོལ་ཁ་ལ་འཇུག་མཐར་གཞུང་ལྟར་རྗེས་ཆོག་སྔ་མ་ལྟར་དང༌།
བསྔོ་སྨོན་སོགས་འདིར་རྒྱས་སྤྲོས་བྱ་སྲོལ་ཡོད། སྲོད་ཐུན་ནི་གསོལ་འདེབས་སྐྱབས་སེམས་ནས་ཏིང་འཛིན་རྣམ་གསུམ་བར་གཞུང་ལྟར་དང་དེ་ནས་ནད་འཇོམས་པར་བུ་བསྙེན་དམིགས་སོགས་ཐོར་ཐུན་དང་མཚུངས་སོ། ད་ནི་ལས་ཀྱི་བྱང་བུ་ཅུང་ཟད་སྤྲོས་ཏེ་བཤད་པ་ལ། སྔོན་དངོས་རྗེས་གསུམ་ལས། དང་པོ་སྔོན་འགྲོ་ལའང་གསུམ། དང་པོ་སྐྱབས་སུ་འགྲོ་བ་ལ། ཐོག་མར་སྐྱབས་ཡུལ་བླ་མ་དང་གཉིས་སུ་མེད་པར་གུ་རུ་རྩ་བ་གསུམ་གྱི་ལྷ་ཚོགས་སྐད་ཅིག་མིག་འཕྲུལ་ལྟར་གསལ་བཏབ་ལ། བདག་གཞན་སེམས་ཅན་ཐམས་ཅད་འདི་ནས་བྱང་ཆུབ་མ་ཐོབ་ཀྱི་བར་དུ་ཅི་མཛད་ཁྱེད་ཤེས་ཀྱིས་སྐྱབས་སུ་འགྲོ་བར་བྱའོ་སྙམ་པ་ནི་ཀུན་རྫོབ་དང༌། འཁོར་འདས་དབྱེར་མེད་དབྱིངས་རིག་འོད་གསལ་རྡོ་རྗེ་སྙིང་པོ་བློ་བྲལ་ཆོས་ཉིད་ཆེན་པོར་འཁོར་བ་རྣམ་པར་དག་ཅིང་འཕོ་མེད་ཟུང་འཇུག་གི་སྐུ་མཆོག་མངོན་དུ་གྱུར་པར་བལྟ་བ་དོན་དམ་སྟེ། དེ་ལྟར་ཀུན་རྫོབ་དོན་དམ་ཟུང་འཇུག་གི་ངང་ནས་སྐྱབས་སུ་འགྲོ་བར་བྱའོ།
གཉིས་པ་སེམས་བསྐྱེད་པ་ནི། ཆོས་ཐམས་ཅད་ཡེ་གདོད་ནས་དག་ཀྱང་ཡིན་ལུགས་མ་ཤེས་པའི་འཁྲུལ་པ་ལུ་གུ་རྒྱུད་དུ་འཕྱན་ནས་སྡུག་བསྔལ་མཐའ་མེད་པར་གྱུར་པའི་སེམས་ཅན་རྣམས་ལ་སྙིང་རྗེ་དང༌། དེ་རྣམས་བདག་གིས་བྱང་ཆུབ་ལ་དགོད་པར་བྱའོ་སྙམ་པའི་སྨོན་པ་དང༌། དེའི་ཆེད་དུ་རིམ་གཉིས་ཟབ་མོའི་ལམ་ལ་སློབ་པར་མོས་པ་ནི་འཇུག་པ་ཡིན་ལ། དེ་ཡང་རེ་དོགས་བླང་དོར་དང་བྲལ་བ་སྤྲོས་བྲལ་ནམ་མཁའ་ལྟ་བུའི་ངང་མཉམ་པར་འཇོག་པ་ནི། དོན་དམ་པའི་སེམས་བསྐྱེད་དེ། དེ་ལྟར་མདོ་སྔགས་དགོངས་པ་གཅིག་པའི་ཟབ་གནད་དུ་ཤེས་པར་ཉམས་སུ་ལེན། དེ་དག་ནི་ལམ་ཐམས་ཅད་ཀྱི་རྩ་བ་བདེ་བར་གཤེགས་པའི་དང་པོ་བྱང་ཆུབ་ཏུ་ཐུགས་བསྐྱེད་པ་དང༌། ཆོས་མཚུངས་པ་ཡིན་པས་གལ་ཆེའོ། མཐར་ཚོགས་ཞིང་རྣམས་རང་ལ་ཐིམ་པར་མོས་ལ་འཁོར་གསུམ་སྤྲོས་པ་དང་བྲལ་བའི་ངང་དུ་མཉམ་པར་བཞག་པར་བྱའོ།
སྐབས་འདིར་ལས་བུམ་སྒྲུབ་ན་ཆོས་སྤྱོད་ལྟར་བྱ། གསུམ་པ་ལའང་འགལ་སྤོང་དང་མཐུན་སྒྲུབ་གཉིས། དང་པོ་རང་ཉིད་ཐུན་མཚམས་ཀྱི་ལྷ་རུ་ལྡང་སྟེ་དཀར་གཏོར་བྱིན་གྱིས་བརླབ། གང་དག་དཀར་པོའི་ཕྱོགས་ཡུལ་རིས་སྐྱོང་བའི་གནས་གཞིའི་བདག་པོ་ལ། གཏོར་མ་སྦྱིན་ཞིང་བྱང་ཆུབ་སྒྲུབ་པའི་གྲོགས་གྱིས་ཤིག་ཅེས་ཕྲིན་ལས་བཅོལ། དེ་ནས་ནག་པོའི་ཕྱོགས་སུ་གཏོགས་པའི་ལན་ཆགས་བགེགས་རིགས་རྣམས་ལ་གཏོར་མ་འདོད་ཡོན་གྱི་ཕུང་པོ་མི་ཟད་པའི་གཏེར་དུ་བསྒྱུར་ཏེ་བྱིན་གྱིས་བརླབ། གཉིས་རྟོག་ལས་གྱུར་པའི་འདྲེ་གདོན་སྟོང་གསུམ་གྱི་རུ་ཏྲ་རྣམས་བྱང་ཆུབ་ལམ་ལ་འགོད་འདུན་གྱིས་སྙིང་རྗེའི་ལྕགས་ཀྱུས་བཟུང་ལ། ཟག་མེད་ཏིང་འཛིན་གྱི་གཏོར་མ་བསྔོས་ཏེ་བདེན་གཉིས་གནས་ལུགས་བརྗོད་པས་རྒྱུད་གྲོལ་ཏེ་མཐའ་བྲལ་ཀ་དག་གི་དབྱིངས་སུ་ཕྱིར་མི་ལྡོག་པའི་རྒྱ་ཡིས་གདབ་པར་བྱའོ། དེ་ལྟར་རང་རྒྱུད་འཁྲུལ་པའི་དབང་དུ་གྱུར་པའི་རྣམ་རྟོག་བདུད་ཀྱི་ཚོགས་ཡེ་ཤེས་རང་སྣང་གི་འོད་ཟེར་མི་ཤིགས་པའི་སྲུང་མཚམས་རིམ་པ་བདུན་གྱིས་སྣོད་བཅུད་མུ་མེད་དུ་བཅིངས་པས་སྲུང་འཁོར་དང༌། འཁོར་འདས་མཐའ་བྲལ་ཀ་དག་གཉུག་མ་བརྡལ་ཁྱབ་དུས་གསུམ་མཉམ་པ་ཉིད་དུ་འཁོར་བས་མཚམས་གཅད་པ་ནི་མཚམས་གཅོད་དོ།
དེ་དག་ནི་བདུད་བཅོམ་པའི་མཛད་པ་དང་ཆོས་མཚུངས་པ་ཡིན་ནོ། གཉིས་པ་མཐུན་རྐྱེན་སྒྲུབ་པ་ལ་གསུམ། དང་པོ་མཆོད་པ་བྱིན་བརླབ་ནི། ཕྱི་ནང་གསང་མཆོད་ཐམས་ཅད་ཡེ་ནས་རང་བཞིན་གྱི་རྣམ་པར་དག་པ་ལ། ཅིར་སྣང་བདེ་བ་ཆེན་པོ་འདོད་རྒུ་ལྷུན་གྲུབ་ཐབས་ཤེས་བདེ་སྟོང་ཡེ་ཤེས་ཀྱི་རོལ་པ་རྟེན་འབྲེལ་ཕྱོགས་མེད་དུ་འཆར་བའི་མི་ཟད་ནམ་མཁའ་མཛོད་ཀྱི་སྤྲིན། གཞི་དབྱིངས་འདུ་འབྲལ་མེད་པ་འོད་གསལ་གྱི་གཏེར་ཆེན་པོར་བྱིན་གྱིས་བརླབ་པ་དང༌། སྣོད་བཅུད་སྒྲུབ་རྫས་གཞལ་ཡས་ཁང་དང་ལྷ་ཡི་རོལ་རྩལ་རྣམ་དག་ཡེ་ཤེས་ཀྱི་འཁོར་ལོར་ཤེས་པས་ཏིང་ངེ་འཛིན་ལ་རྩལ་སྦྱང་བར་བྱའོ། གཉིས་པ་བྱིན་དབབ་པ་ནི། རང་ཉིད་ལྷ་ཡི་ཐུགས་ཀའི་འོད་ཟེར་གྱིས་རྩ་བརྒྱུད་ཀྱི་བླ་མ། ཡི་དམ་ཞི་ཁྲོ་རབ་འབྱམས།
གནས་གསུམ་གྱི་དཔའ་བོ་མཁའ་འགྲོ་དམ་ཅན་སྲུང་མ་དང་བཅས་པ་མདུན་གྱི་ནམ་མཁར་སྤྲིན་ཕུང་གཏིབས་པ་ལྟར་བྱོན་ནས་རྟེན་བསྒྲུབ་ཀྱི་རྫས་དང་རྣལ་འབྱོར་པའི་སྒོ་གསུམ་ལ་སིབ་སིབ་ཐིམ་པས་རྣམ་དག་ཡེ་ཤེས་ཀྱི་འཁོར་ལོར་སད་པར་མོས་ལ་བྱིན་དབབ། གསུམ་པ་བརྡ་དབྱེ་བརྡ་ཕྱག་དམ་བཟུང་ནི། མ་རིག་བླང་དོར་གྱི་ཆོས་ཐམས་ཅད་ཡེ་གྲོལ་གདོད་མའི་གནས་ལུགས་ཇི་བཞིན་པའི་ལྷ་དང་ལྟ་བ་མཇལ་བའི་ཕྱག་འཚལ་བ་དང༌། འདུ་འབྲལ་གཉིས་སུ་མེད་པའི་རང་རྩལ་མ་སྤངས་རྒྱན་གྱིས་མཆོད་ཅིང་གཉིས་འཛིན་གྱི་དྲི་མ་ཀ་དག་གི་ངང་དུ་བཤགས་ཤིང་སྣོད་བཅུད་བདེ་སྟོང་ཡེ་ཤེས་ཀྱི་རོལ་པ་ལམ་དུ་ལྷོང་བ་དང༌། ཐ་མལ་དུ་མི་འབྱམས་པར་ཆོས་ཉིད་དོན་ལས་མི་འདའ་བ་ནི་དམ་བཅའ་བ་སྟེ། དེ་དག་ནི་བསྐལ་པ་གྲངས་མེད་གསུམ་དུ་ཚོགས་བསགས་ཤིང་སྒྲིབ་པ་སྦྱང་བ་དང་ཆོས་མཚུངས་པ་ཡིན་པས་དེས་མཐུན་རྐྱེན་སྒྲུབ་པའི་སྔོན་འགྲོས་ཆོས་རྣམས་གྲུབ་པར་བྱས་པ་ཡིན་ནོ། གཉིས་པ་དངོས་གཞི་ལ་གསུམ། དང་པོ་སྐུ་ཕྱག་རྒྱའི་རྣལ་འབྱོར། གསུང་བཟླས་པའི་རྣལ་འབྱོར། ཐུགས་འོད་གསལ་གྱི་རྣལ་འབྱོར་རོ།
དང་པོ་སྐུ་ཕྱག་རྒྱའི་རྣལ་འབྱོར་ལའང་ལྔ། ཏིང་ངེ་འཛིན་གསུམ་གྱིས་ཁོག་དབུབ་པ་དང༌། རྟེན་དང་བརྟེན་པའི་དཀྱིལ་འཁོར་བསྐྱེད་པ། ཡེ་ཤེས་པ་སྤྱན་དྲངས་ཤིང་བརྟན་པར་བཞུགས་པ། ཕྱག་འཚལ་མཆོད་བསྟོད་བྱ་བའོ། དང་པོ་ལ་སྣང་སྲིད་འཁོར་འདས་ཀྱི་ཆོས་ཐམས་ཅད་ཡེ་གྲོལ་ཀ་དག་གི་ངང་ལས་ནམ་ཡང་འདའ་བ་མེད་པས་འདུས་མ་བྱས་པའི་ཆོས་ཉིད་ཡེ་ནས་སྟོང་པར་གནས་པ་ནི་རྣམ་པར་ཐར་པའི་སྒོ་ངོ་བོ་སྟོང་པ་ཉིད་དང༌། སྟོང་ཉིད་དེ་ཡི་རང་བཞིན་འདི་ལྟ་བུའོ་ཞེས་མཚན་མའི་བློ་ཡི་སྤྱོད་ཡུལ་ལས་འདས་པ་ནི་རྒྱུ་མཚན་མ་མེད་པ་དང༌། དེ་ལྟ་བུའི་ཆོས་ཉིད་མཉམ་པའི་ངང་ལ་འབྲས་བུ་ཐོབ་བྱ་དང་འཐོབ་བྱེད་ལས་འདས་པའི་གང་ལའང་ཡིད་སྨོན་མེད་པ་ནི་འབྲས་བུ་སྨོན་པ་མེད་པའོ། དེ་ལྟ་བུའི་ཆོས་ཉིད་སྤྲོས་པ་དང་བྲལ་བ་ལ་བློ་ཡང་སྤྲོས་པ་དང་བྲལ་བར་བཞག་པས་བསལ་བཞག་སྤང་བླང་དང་བྲལ་བ་རྡོ་རྗེ་ནམ་མཁའི་དཀྱིལ་ལྟར་གདོད་མ་ནས་རྣམ་པར་དག་པ་ནི་དེ་བཞིན་ཉིད་ཀྱི་ཏིང་ངེ་འཛིན་ནོ། དེ་ཡང་ནམ་མཁའི་དབྱིངས་དག་པ་ལས་གློ་བུར་དུ་འཇའ་ཚོན་གྱི་རྣམ་པ་ཤར་ཡང་ནམ་མཁའི་ཆོ་འཕྲུལ་ཙམ་ལས།
བདེན་པར་མ་གྲུབ་པ་བཞིན་དུ་སྟོང་ཉིད་དེ་བཞིན་ཉིད་ཀྱི་གནས་ལུགས་ལ་འཁོར་འདས་གཉིས་སུ་མ་གྲུབ་པས་གཉིས་མེད་ཀྱི་ངང་ལ་མ་གཡོས་བཞིན་དུ་སྒྱུ་མའི་མཚང་མ་ཤེས་པར་བསླུས་པ་ལྟར་རྩལ་སྣང་ལ་བདེན་པར་བཟུང་བས་འཁྲུལ་ཏེ། འཁོར་བའི་གནས་སུ་རང་དབང་མེད་པར་འཁྱམས་པའི་འགྲོ་བ་འདི་དག ། གཏན་དུ་སྡུག་བསྔལ་ལས་བསྒྲལ་བར་བྱའོ་སྙམ་དུ་སྒྲོལ་འདོད་ཀྱི་སྙིང་རྗེ་འཛིན་མེད་སྒྱུ་མ་ལྟར་ཤར་བ་ནི་ཀུན་སྣང་གི་ཏིང་ངེ་འཛིན་ནོ། དེ་ལྟར་སྟོང་ཉིད་སྙིང་རྗེ་ཟུང་དུ་འཇུག་པ་མི་འགྱུར་བདེ་བ་ཆེན་པོ་བརྟན་གཡོ་སྲིད་ཞིའི་ཆོས་ཐམས་ཅད་ལ་ཁྱབ་ཅིང་རྗེས་སུ་སོང་བའི་ངོ་བོ་རྡོ་རྗེ་ལྟར་མི་ཕྱེད་པས། རང་བཞིན་བྱང་ཆུབ་སེམས་ཀྱི་རྟེན་དུ་གྱུར་པ་དྭངས་མའི་སྲོག་ཆེན་པོ་ཉིད་རྣམ་པ་ཤིན་ཏུ་གསལ་ཞིང་དྭངས་ལ་འགྱུར་བ་མེད་ཅིང་ཅིར་སྣང་འཆར་དུ་རུང་བ། མི་ཤིགས་པའི་ཐིག་ལེ་ཆེན་པོ་ངོ་བོ་ཉིད་དུ་ཤར་བར་མཚོན་པའི་གནམ་ལྕགས་ཀྱི་རྡོ་རྗེ་ཧཱུྃ་དམར་ནག་གིས་མཚན་པར་བསྒོམ་པ་ནི། དཀྱིལ་འཁོར་ཐམས་ཅད་ཀྱང་བདེ་གསལ་གྱི་རྣམ་འཕྲུལ་སྟོང་ཉིད་ཀྱི་རང་བཞིན་ཅན་དུ་འཆར་བའི་རྒྱུ་བྱས་པས་ན་རྒྱུ་ཡི་ཏིང་ངེ་འཛིན་ཡིན་ནོ། དེ་ལྟར་ཏིང་ངེ་འཛིན་གསུམ་པོ་འདིས། སྦྱང་བྱ་འཆི་སྲིད་བར་སྲིད་སྐྱེ་སྲིད་དེ། སྲིད་པ་གསུམ་གྱི་བག་ཆགས་དང༌།
རྟག་ལྟ་དང་ཆད་ལྟ་བདག་མཚན་མར་འཛིན་པའི་ཞེན་རྟོག་དང༌། གཟུགས་མེད་གཟུགས་ཁམས་འདོད་ཁམས་ཏེ་ཁམས་གསུམ་གྱི་བག་ཆགས་རྣམས་སྦྱངས་ཤིང་དག་པར་བྱེད། ཡར་ཆོས་སྐུ་ལོངས་སྐུ་སྤྲུལ་སྐུ་སྟེ་སྐུ་གསུམ་གྱི་ས་བོན་གསོས་འདེབས་པའི་འབྲས་བུ་རྫོགས་པའི་རྟེན་འབྲེལ་འགྲིགས། ལམ་དུས་སུ་རྫོགས་རིམ་དོན་གྱི་འོད་གསལ་དང༌། ཟུང་འཇུག ། རླུང་སེམས་ཀྱི་ལྷ་སྐུར་ལྡང་བའི་སྨིན་བྱེད་དུ་འགྱུར་རོ། གཉིས་པ་རྟེན་གཞལ་ཡས་ཁང་བསྐྱེད་པ་དང་བརྟེན་པ་ལྷ་བསྐྱེད་པ་གཉིས། དང་པོ་ལའང་གསུམ། འོག་གཞི་འབྱུང་བ་རིམ་བརྩེགས་བསྐྱེད་པ། གཞལ་ཡས་ཁང་བསྐྱེད་པ།
གདན་བསྐྱེད་པའོ། དང་པོ་སྲུང་འཁོར་གྱི་ནང་དུ་ནམ་མཁར་གནས་པའི་རྒྱུ་ཡི་ས་བོན་ལས་འབྱུང་བའི་ཡི་གེ་རྣམས་རིམ་པར་ཆད་པ་ལས་གཞི་ལས་རླུང་ལྔ་གཡོས། འབྱུང་ལྔའི་ཡིག་འབྲུ་རྣམས་རིམ་བཞིན་ཐིམ་པ་ལས། དབང་ཆེན་བཞི་རིམ་ཨེ་ལས་ནམ་མཁའ་ཆོས་འབྱུང་མཐིང་ནག་གདེངས་ཀ་གྱེན་དུ་བསྟན་ཞིང་རྩ་བ་ཕྲ་ལ་ཐུར་དུ་ཟུགས་པ། དེའི་སྟེང་དུ་ཡྃ་ལས་རླུང་གི་དཀྱིལ་འཁོར་ལྗང་གུ་རྒྱ་གྲམ་གྱི་དབྱིབས་ཅན། དེ་ཡི་སྟེང་དུ་རྃ་ལས་མེ་ཡི་དཀྱིལ་འཁོར་དམར་ནག་གྲུ་གསུམ་པ། དེ་ཡི་སྟེང་དུ་ཁྃ་ལས་རཀྟའི་རྒྱ་མཚོ་ཟླུམ་པོ་དམར་ཆེན་གྱི་རྦ་རླབས་འཁྲུགས་པ། སུྃ་ལས་ཞིང་ཆེན་གྱི་ས་གཞི་གྲུ་བཞི་པར་བམ་གསར་རྙིང་རི་ལྟར་སྤུངས་པའི་དབུས་སུ། ཀེཾ་ལས་རུས་པའི་རི་རབ་བང་རིམ་བཞི་ལྡན་གྱི་སྟེང་དུ་ཁ་ཁྱེར་གྲུ་བཞི་པ་ལྕགས་རིས་ཡོངས་སུ་བསྐོར་བ་ཞིག་བསྒོམ་པའོ། འདིས་སྦྱང་བྱ་འཁྲུལ་ངོར་སྣང་བའི་འབྱུང་བཞི་རི་རབ་དང་བཅས།
མ་དག་པའི་ལས་སྣང་རྣམས་ཡིན་ལ་དེ་རྣམས་སྦྱངས་ཤིང་དག ། སྦྱོང་བྱེད་འབྱུང་ལྔའི་དྭངས་བཅུད་ཡེ་ཤེས་ལྔ་ཡི་ཡོན་ཏན་བསྡུས་པ་ཡུམ་ལྔའི་ཀློང་དུ་གསལ་གདབ་པས་སྦྱངས་འབྲས་གང་དུ་སངས་རྒྱ་བའི་ཞིང་ཁམས་ཡུམ་ལྔའི་མཁའ་ཀློང་དུ་རྟེན་འབྲེལ་བསྒྲིགས་པའོ། དེས་འབྱུང་ལྔ་དག་པ་རིགས་ཀྱི་ཡུམ་ལྔ་ཞེས་གཞི་འབྲས་སྦྲེལ་བའི་ང་རྒྱལ་བྱ། ཡང་རྒྱུ་ཡི་ས་བོན་ལས་ཡི་གེ་བྷྲཱུྃ་ཁ་དོག་ལྔ་ལྡན་དུ་ཆད་པ་རི་རབ་ཀྱི་སྟེང་དུ་བབས་པས་འཕྲོ་འདུས་འོད་དུ་ཞུ་བ་ལས། ངོ་བོ་ཡེ་ཤེས་ལྔའི་གཞལ་ཡས་ཁང་དུར་ཁྲོད་ཀྱི་རྒྱན་བཀོད་རྫོགས་པར་སྒོམ་པ་སྟེ། དེ་ཡང་སྲུང་གུར་ཡངས་ཤིང་རྒྱ་ཆེ་བའི་ནང་རི་རབ་ཀྱི་སྟེང་དུ་རྡོ་རྗེའི་རྡུལ་ཕྲ་མོ་འདུས་པའི་ས་གཞི་ཁོད་སྙོམས་པར་བྱས་པའི་མཐར་རྡོ་རྗེའི་རྭ་བ་ལྕགས་རི་ལྟ་བུས་བསྐོར་བ་ལས་ཁ་དོག་ལྔ་ཡི་མེ་དཔུང་འཕྲོ་བའི་དབུས་སུ་ཁྱུང་དང་ལྕགས་སྡིག་སོགས་ཚྭ་ཚྭ་འཕྲོ་ཞིང་སྲུང་བའི་གུར་ཁང་སྲིད་པའི་རླུང་ཡང་མི་ཐར་བར་བསྒོམ། དེ་ཡི་ནང་དུ་དུར་ཁྲོད་ཆེན་པོ་བརྒྱད་ཀྱིས་འཇིགས་པར་བསྐོར་བའི་ནང་དུ་པདྨ་འདབ་མ་སྟོང་ལྡན། དེ་ཡི་སྟེང་དུ་ཉི་མའི་དཀྱིལ་འཁོར་གེ་སར་གྱི་རྒྱ་དང་མཉམ་པ། དེའི་དབུས་སུ་སྣ་ཚོགས་རྡོ་རྗེ་ལྟེ་བ་མཐིང་ནག་གྲུ་བཞི་པ་ཕྱོགས་མདོག་ཅན། དེ་ཡི་སྟེང་དུ་གཞལ་ཡས་ཁང་གྲུ་བཞི་སྒོ་བཞི་པ་རྩིག་པ་རིམ་པ་ལྔ་ལྡན་འདོད་སྣམ་དམར་ནག་ལ་མཆོད་པའི་ལྷ་མོ་རྣམས་གར་རྩེ་བ་ལྷ་ཀླུ་སྡེ་བརྒྱད་གཟའ་དང་རྒྱུ་སྐར་རྣམས་ཀྱི་ཀ་གདུང་གྲལ་ལྕམ་ཐོག་སྟེང་ཕུབ་པ།
ཉི་ཟླའི་སྐར་ཁུང༌། ཕ་གུ་སེར་པོ་སྦྲུལ་དང་ཐོད་པའི་དྲྭ་བ་དང་རུས་རྒྱན་ཐོད་ཚལ་འཕྱངས་པ། རླུང་གིས་ཤམ་བུ་རྒྱུ་མའི་ལྡ་ལྡི་བསྐྱོད་པ། མདའ་ཡབ་ལ་བྷནྡྷ་སྐམ་རློན་སྤེལ་མ། གཡང་གཞིའི་རྒྱལ་མཚན་དང་ཙིཏྟའི་ཏོག་གིས་མཛེས་པ། ཞིང་ཆེན་གྱི་བླ་རེ། རོ་སྐྲའི་རྔ་ཡབ། གློ་སྙིང་གི་འཕྱང་འཕྲུལ། རྟ་བབས་རྣམས་སོར་མོ་ཐོད་པ་དོན་སྙིང་ཉི་ཟླའི་ཕྲེང་བས་དཀྲིས་པ་ལ་བྱ་ཁྱུང་སེང་འབྲུག་རྣམས་ཀྱིས་ངར་སྐད་སྒྲོགས་པ། ཆོས་འཁོར་གྱི་རྩེར་ཧཱུྃ་སྒྲ་བསྒྲགས་ཤིང་རྡོ་རྗེའི་ཏོག་གིས་མཛེས་པར་གསལ་བའོ།
སྦྱང་བྱ་ནི། རང་རེ་རྣམས་གང་དུ་སྐྱེ་བའི་སྣོད་འཇིག་རྟེན་དང༌། དེར་སྐྱེ་བའི་ལས་ཀྱི་བག་ཆགས་སེམས་ལ་བགོས་པ་རྣམས་སྦྱང༌། སྦྱོང་བྱེད། སངས་རྒྱས་རང་སྣང་གི་ཕོ་བྲང་ཉིད་ལམ་དུ་བྱས་པ་དང༌། སྦྱངས་འབྲས། དོན་གྱི་འོག་མིན་རང་སྣང་རྣམ་པར་དག་པའི་གཞལ་མེད་ཁང་མངོན་དུ་བྱེད་པ་ཡིན་ནོ། དེ་ནས་གདན་བསྐྱེད་པ་ནི། དཀྱིལ་འཁོར་གྱི་དབུས་སུ་ཁྲག་མཚོ་བྲག་ཆེན་གཏམས་པར་གནམ་ལྕགས་ཀྱི་འཁོར་ལོ་རྩིབས་བརྒྱད་པ། དེའི་སྟེང་དུ་དབང་གི་ཟླ་གམ་དམར་སྨུག །
དེའི་སྟེང་ཆོས་འབྱུང་མཐིང་ནག་གི་སྟེང་ཁམས་གསུམ་གྱི་དྲེགས་བྱེད་མ་ལུས་པ་ཟིལ་གྱིས་མནན་པའི་བརྡར། སྲིད་པའི་ལྷ་ཀླུ་ཆེ་དགུ་སོགས་དྲཻགས་པ་སྡེ་བརྒྱད་བསྣོལ་བ། དེའི་སྟེང་སྐྱོན་གྱིས་མ་གོས་པའི་པདྨ་དང་ཐབས་ཤེས་ཟླ་བ་ཉི་མའི་དཀྱིལ་འཁོར། རྟོགས་མེད་བམ་རོའི་གདན་དང་བཅས་པ་བསྐྱེད་པའོ། དེ་ཡང་སྦྱང་བྱ་ལ་མཚོན་ན་པདྨ་མའི་མངལ། ཉི་མ་རྡུལ། ཟླ་བ་ཁུ་བ། ས་བོན་ཡི་གེ་དྲི་ཟ་ཉེ་བར་ལེན་པའི་རྣམ་ཤེས་དཀར་དམར་ཚོགས་པ་འཇུག་ཀ་མའི་གནས་སྐབས་དང༌། ས་བོན་ཕྱག་མཚན་དུ་འགྱུར་བ་ནི། དཀར་དམར་སེམས་གསུམ་གཅིག་ཏུ་འདྲེས་པ་དེ་སྦྱོང༌།
དེ་ལས་འོད་ཟེར་སྤྲོ་བསྡུས་ནི་འབྱུང་བཞིའི་བྱེད་ལས་ཀྱི་སྐྱེ་མཆེད་རིམ་པར་གྲུབ་པ་དང༌། ཕྱག་མཚན་དེ་གནས་འགྱུར་ཏེ་སྐུ་ཡོངས་སུ་རྫོགས་པ་ནི། ལུས་རྫོགས་ནས་བཙས་པའི་བར་བག་ཆགས་རྣམས་སྦྱོང་བར་བྱེད་པ་ཡིན་ལ། སྦྱངས་འབྲས་གང་འདུལ་སྤྲུལ་པའི་སྐུར་བཞེངས་པ་ན། ལྷུམས་སུ་ཞུགས་ནས་བལྟམས་པའི་ཚུལ་བར་གྱི་མཛད་པ་དེའོ། གཉིས་པ་བརྟེན་པ་ལྷ་བསྐྱེད་པ་ལ་མངལ་སྐྱེས་སྦྱོང་བྱེད་བསྡུས་པ་རྡོ་རྗེའི་ཆོ་ག་གསུམ་བསྐྱེད་ལྟར་བྱ་བ་ལ། སྔར་བསྐྱེད་པའི་རྒྱུ་ཡི་ས་བོན་དེ་ཉིད་གདན་གྱི་ཁར་སྐད་ཅིག་གིས་བབས་པ་ནི་གསུང་ཡིག་འབྲུ། དེ་ལས་འོད་ཟེར་སྤྲོ་བསྡུ་བྱས་ཕྱོགས་བཅུའི་སངས་རྒྱས་རྣམས་སྤྱན་དྲངས། འོད་ཟེར་གྱི་ཚུལ་དུ་སླར་འདུས་ཏེ་འོད་དུ་ཞུ་བ་ལས་གནམ་ལྕགས་རྡོ་རྗེ་ཧཱུྃ་དམར་ནག་གིས་མཚན་པར་གྱུར་པ་ནི་ཐུགས་ཕྱག་མཚན། དེ་ཉིད་ཡོངས་སུ་གྱུར་པ་ལས་དབང་དྲག་པདྨ་ཧེ་རུ་ཀ་བསྒོམ་པ་ནི་སྐུ་ཡོངས་སུ་རྫོགས་པའི་ཆོ་ག་ཞེས་བྱ་སྟེ།
ལམ་དུས་སུ་པད་ཉི་ཟླ་བ་ནི་རྩ་འཁོར་བདེ་དྲོད་འབར་འཛག་མཚོན་ཞིང༌། ས་བོན་ཕྱག་མཚན་རླུང་སེམས་དྷཱུ་ཏིར་ཐིམ་པ། སྤྲོ་བསྡུ་ནི་ཞུ་བདེ་ལས་བྱུང་བའི་བདེ་སྟོང༌། སྐུ་རྫོགས་པ་ནི་ལྷན་སྐྱེས་ཡེ་ཤེས་སྐུ་འགྲུབ་རུང་དུ་མཚོན་པས་ན་རྫོགས་རིམ་སྨིན་བྱེད་དུ་འགྲོའོ། དེའང་རྣམ་པ་གསལ་བ་ནི། ཁྲོ་གཏུམ་བཟོད་པར་དཀའ་བ་སྐུ་མདོག་དམར་ནག་དུས་མཐའི་མེ་ལྟར་འབར་ཞིང་ཞལ་གསུམ་གཡས་དཀར་གཡོན་སྔོ་དབུས་དམར་ནག་ཏུ་འཁྲུགས་པ། སྤྱན་དགུ་གློག་ལྟར་འགྱུ་བ། སྤྱི་བོར་དབུ་རྒྱན་གྱི་ཚུལ་བྱ་ཁྱུང་རིགས་ལྔ་ལྡིང་བ། ཕྱག་དྲུག་གི་གཡས་གསུམ་གྲི་གུག་དང་རྡོ་རྗེ་མེ་དཔུང༌། གཡོན་གསུམ་ཐོད་ཁྲག་དང་ལྕགས་སྡིག་སྦྲུལ་ཞགས་བསྣམས་པ།
ཞབས་བཞི་ཁྲོ་བོ་རོལ་པའི་དོར་སྟབས་ཀྱི་བྱ་ཁྱུང་མཐིང་ནག་བསྭེ་མིག་ཟངས་ར་ལྕགས་ཀྱི་མཆུ་ཅན་ཕྱག་གཉིས་ཀྱི་དུག་སྦྲུལ་གཉིས་ཀྱི་མགོ་བོ་ཁར་བཅུགས་ནས་ཟ་བ། མེ་ཡི་གཤོག་པའི་རླབས་ཀྱིས་དཔག་ཚད་གཡོ་བའི་སྟེང་དུ་བརྫིས་པ། གསང་བའི་ཡུམ་མཆོག་རྡོ་རྗེ་ཕག་མོ་མཐིང་ནག་གྲི་ཐོད་འཛིན་ཞིང་ཡབ་ལ་འཁྱུད་ཅིང་ཡབ་ཡུམ་གཉིས་ཀ ། བསྐལ་པའི་མེ་དཔུང་འབར་བའི་ཀློང་དུ་སྐུ་ལ་དུར་ཁྲོད་རོལ་པའི་ཆས་བརྒྱད་དང༌། དཔལ་གྱི་ཆས་བཅུས་བརྒྱན་ཞིང་ལྷ་སྲིན་སྡེ་བརྒྱད་འདུལ་བའི་གཉེན་པོ་རུ་གསལ་གདབ་བོ། དུར་ཁྲོད་ཀྱི་ཆས་བརྒྱད་ལས། (Dབགོ་བའི་གོས་གསུམ་)ནི་(Eམི་ལྤགས་ཀྱི་གཡང་གཞི། གླང་ཆེན་གྱི་སྟོད་གཡོགས། སྟག་ལྤགས་ཀྱི་ཤམ་ཐབས་)གསུམ་མོ། འདོགས་པའི་རྒྱན་གཉིས་ནི་ཐོད་པ་སྐམ་པོ་ལྔ་ཡི་དབུ་རྒྱན།
རློན་པ་ཁྲག་འཛག་པ་ལྔ་བཅུའི་དོ་ཤལ། སྦྲུལ་རྒྱན་ལ། རྒྱལ་རིགས་དཀར་པོའི་སྐྲ་ཆིངས། རྗེ་རིགས་སེར་པོའི་སྙན་རྒྱན། བྲམ་ཟེ་རིགས་དམར་པོའི་མགུལ་རྒྱན། དམངས་རིགས་ལྗང་གུའི་ཕྱག་ཞབས་ཀྱི་གདུ་བུ། གདོལ་པ་ནག་པོའི་དོ་ཤལ་རྣམས་སོ། (Dབྱུག་པའི་རྩི་གསུམ་)ནི། (Eདཔྲལ་བར་ཐལ་ཆེན་གྱི་ཚོམ་བུ། མཁུར་ཚོས་ལ་རཀྟའི་ཐིག་ལེ།
མགྲིན་པར་ཞག་གི་ཟོ་རིས་)བཅས་གསུམ་མོ། དེ་བརྒྱད་ཀྱི་སྟེང་མེ་དཔུང་དང་རྡོ་རྗེ་དང་རིན་པོ་ཆེའི་གཤོག་པ་བསྣན་པས་དཔལ་གྱི་ཆས་བཅུ་ཞེས་བཤད་ལ་ཚུལ་གཞན་ཡང་བཤད་པ་ཡོད་དོ། བདག་ཉིད་པདྨ་དྲག་པོ་གསལ་བའི་ཐུགས་ཀར་གསེར་གྱི་མཆོད་རྟེན་གྱི་བུམ་པའི་གཞལ་ཡས་སུ་པདྨ་དང་ཉི་ཟླའི་གྭའུ་ཁ་སྦྱོར་བའི་ནང་ཧཱུྃ་ལས་ཡེ་ཤེས་སེམས་དཔའ་གསང་བདག་ཕྱག་ན་རྡོ་རྗེ་མཐིང་ནག་གཡས་རྡོ་རྗེ་དང་གཡོན་སྡིགས་མཛུབ་མཛད་པ། དེ་ཡི་ཐུགས་ཀར་དམར་སེར་ཐིག་ལེའི་སྟེང་དུ་ཏིང་འཛིན་སེམས་དཔའ་སྣང་མཐའ་དམར་གསལ་མཉམ་བཞག་སྐྱིལ་ཀྲུང་ཅན་གྱི་ཐུགས་ཀར་ཧཱུྃ་དམར་ནག་དང་བཅས་པ་གསལ་བ་དང༌། སྤྱི་བོར་རིགས་ཀྱི་བདག་པོ་སྣང་བ་མཐའ་ཡས་དབུ་རྒྱན་བྱ་ཁྱུང་རིགས་ལྔ་དང་བཅས་པ་གསལ་བའོ། འདི་དག་ནི་སྐྱེ་སྲིད་དག་པ་སྤྲུལ་སྐུ་ལམ་དུ་ཁྱེར་བ་ཡིན་ལ། གཙོ་བོའི་སྐུ་བསྒོམ་པ། དེ་ལས་ཡུམ་བསྒོམ་པ། སེམས་དཔའ་སུམ་བརྩེགས་བསྒོམ་པ། རིགས་བདག་གི་རྒྱས་གདབ་པ་རྣམས་མ་ལས་རིམ་པར་གཞི་དུས་སུ་བྱིས་པ་བཙས་པ་དང༌།
ནར་སོན་ནས་འདོད་པའི་ཚོར་བས་གདུང་སྟེ་ཆུང་མ་ལེན་པ། སྒོ་གསུམ་གྱི་ནུས་པ་རིམ་གྱིས་འཕེལ་བ། རང་རིག་གི་བྱ་བ་ལ་དབང་བསྒྱུར་བ་རྣམས་སྦྱོང་བ་དང༌། འབྲས་བུ་སངས་རྒྱས་པའི་དུས་སྐུ་བལྟམས་པ། རབ་ཏུ་བྱུང་ནས་དཀའ་ཐུབ་མཛད་པ། དེ་ལས་བྱང་ཆུབ་སྙིང་པོར་གཤེགས་པ། བདུད་བཏུལ་ཏེ་བསམ་གཏན་བསྐྱེད་པ། རྣམ་པ་ཐམས་ཅད་མཁྱེན་པའི་ཡེ་ཤེས་བརྙེས་པ་རྣམས་ཡིན་ལ། ལམ་གོང་མའི་ཚེ་བདེ་རླུང་སྟོང་སེམས་ལས་ལྷ་སྐུར་ལྡང་བ། ལྷན་སྐྱེས་ཀྱི་ཡེ་ཤེས་གོམས་པར་བྱེད་པ་དང༌།
དེས་མཆོག་གི་དངོས་གྲུབ་ལ་སྦྱོར་བའི་གཞི་འདིང་བའི་སྨིན་བྱེད་དུ་འགྲོའོ། དེ་ནས་གོ་ཆའི་ལྷ་དང་སྦྱར་བར་སྤྲོ་ན། བདག་ཉིད་གུ་རུ་དྲག་པོའི་སྤྱི་བོ་རུ་གཤིན་རྗེའི་གཤེད་སེར་ནག་བེ་ཅོན་དང་ཐོད་ཁྲག་འཛིན་པ། མགྲིན་པར་ཧྱ་གྷྲྀ་ཝ་སྐུ་མདོག་དམར་ནག་མེ་དབྱུག་དང་ལྕགས་སྒྲོག་འཛིན་པ། ལྟེ་བར་མཁའ་འགྲོ་སྡེ་ལྔ་རང་མདོག་ཅན་ཐམས་ཅད་ཀྱིས་གྲི་ཐོད་འཛིན་པ། གསང་བར་ཡཀྴ་མེ་དབལ་སྐུ་མདོག་སྨུག་ནག་ཐོ་བ་དང་ལྕགས་ཀྱུ་འཛིན་པ། ཀུན་ཀྱང་ཁྲོ་བོའི་ཆ་ལུགས་དཔལ་དང་དུར་ཁྲོད་ཀྱི་ཆས་རྣམས་ཡོངས་སུ་རྫོགས་པར་བསམ། ཡང་རང་གི་ཡན་ལག་བཞིར་ཀཱི་ལ་རིགས་བཞི་རང་མདོག་དུར་ཁྲོད་ཆས་ཀྱྀས་བརྒྱན་ཞིང་ཐམས་ཅད་ཀྱི་ཕྱག་ན་རི་རབ་ཕུར་བུ་བསྒྲིལ་ཞིང་སྐུ་སྨད་ཀྱང་ཕུར་པའི་དབལ་ཟུར་དང་ལྡན་པ། གཞན་ཡང་རྡོ་རྗེ་ཕུང་པོའི་གྲོང་ཁྱེར་རྩ་ཁམས་ཐམས་ཅད་དཔའ་བོ་དཔའ་མོའི་རང་བཞིན་དུ་གསལ་བར་བྱའོ། དེས་ཕུང་ཁམས་སྐྱེ་མཆེད་ཐམས་ཅད་གདན་གསུམ་ལྷ་ཡི་དཀྱིལ་འཁོར་དུ་དག་ཅིང་སྦྱོང་བར་བྱེད་པ་ཡིན་ནོ།
དེ་ནས་ཕྱི་རོལ་འཁོར་ལོ་རྩིབས་བརྒྱད་ཀྱི་སྟེང་དུ་གཙོ་བོའི་ཕྱོགས་བཞིར་གིང་ཆེན་བཞི་ཆ་ལུགས་གཙོ་བོ་དང་མཐུན་ཞིང༌། མཚམས་བཞིར་བྱ་ཁྱུང་བཞི་ཕྱོགས་མདོག ། དེ་རྣམས་གཞུང་ལས་ཆེས་གསལ་བས་མ་སྤྲོས་སོ། བར་ཁྱམས་ལ་གནས་ཡུལ་གྱི་དཔའ་བོ་ཌཱཀྐི། སྒོར་བཞིར་དབང་ཕྱུག་ཉེར་བརྒྱད་ཀྱི་རང་བཞིན་གདོང་ཅན་བཞི་སྡིག་པ་ཆུ་སྲིན་ཕག་དང་ཁྱུང་གདོང་བཞི་ཀ་གཅེར་བུ་མི་ལྤགས་ཀྱི་གཡང་གཞི་གྱོན་ཞིང་ཕྱག་ན་གྲི་གུག་བྷན་དམར་ཐོགས་པ་སྲིན་མོའི་གཟུགས་ཅན་ཐམས་ཅད་ལྕགས་སྡིག་མགོ་དགུ་ལ་ཞོན་པ། ཕྱི་རོལ་དུ་བཀའ་གཏེར་སྲུང་མ་ལྷ་སྲིན་སྡེ་བརྒྱད་དང་བཅས་པ་ཡེ་ཤེས་རིག་པའི་ངར་དཔུང་དང་ལྡན་ཞིང༌། དེ་ཡི་ཕྱི་རོལ་དུ་ནམ་མཁའ་བར་སྣང་ས་གཞི་ཐམས་ཅད་ཡོངས་སུ་ཁེང་བའི། སྟེང་དུ་བྱ་ཁྱུང་གི་དམག་ཚོགས་སྤྲིན་ལྟར་འཐིབས་ཤིང༌། བར་དུ་ལྕགས་སྡིག་གི་ཚྭ་ཚྭ་སེར་ལྟར་འདྲིལ་བ། འོག་ཏུ་དུག་གི་ཕག་རྒོད་བུན་ལྟར་འཚུབས་པ།
བསྐལ་པའི་མེ་དཔུང་དང་རླུང་དམར་འཚུབས་ཤིང་སྟེང་འོག་བར་གསུམ་གྱི་གདོན་ཚོགས་རྒྱལ་འགོང་དམ་སྲི་སོགས་དང༌། ནད་རིམས་དལ་ཡམས་རྣམས་འདུལ་བའི་གཉེན་པོ་སྟོབས་ཀྱི་ལྷ་མ་ལུས་པ་ཡོངས་སུ་རྫོགས་པའི་བདག་ཉིད་དུ་གསལ་ཞིང་དུར་ཁྲོད་བརྒྱད་དང་སྲུང་འཁོར་རིམ་བདུན་སོགས་སྣོད་བཅུད་ཐམས་ཅད་དག་པ་ཡེ་ཤེས་ཀྱི་རོལ་པ་ཆེན་པོར་འབྱམས་ཀླས་པའི་བདག་ཉིད་དུ་གསལ་གདབ་བོ། དེ་ལྟར་སྦྱོང་བྱེད་འཁོར་དང་བཅས་པ་བསྐྱེད་པ་ནི། སྦྱང་བྱ་བྱིས་པ་བུ་དང་བུ་མོ་སྐྱེས་པ་སྦྱང་བར་བྱེད། སྦྱངས་འབྲས་སངས་རྒྱས་ཀྱི་ཕྲིན་ལས་སྤྲུལ་པ་མཐའ་ཡས་པ་སྤྲོ་བ་དང༌། འཁོར་རྣམས་བྱང་ཆུབ་ཀྱི་གོ་འཕང་ལ་བཀོད་པའི་རང་རིགས་སུ་བསྐྱེད་པར་མཚོན་པ་ཡིན་ནོ། གསུམ་པ་བྱིན་གྱིས་བརླབ་པ་དང༌། ཡེ་ཤེས་ཀྱི་དཀྱིལ་འཁོར་སྤྱན་འདྲེན་ཞིང་དབང་བསྐུར་བ།

དམ་ཚིག་གི་དཀྱིལ་འཁོར་དབྱེར་མེད་དུ་བསྲེ་བ་ལ། སྦྱོང་བྱེད་དམ་ཚིག་གི་འཁོར་ལོ་གཙོ་འཁོར་ཀུན་གྱི་སྤྱི་བོར་འཁོར་ལོ་དཀར་པོ་ཨོཾ་གྱིས་མཚན་པ། མགྲིན་པར་པདྨ་དམར་པོ་ཨཱཿས་མཚན་པ། ཐུགས་ཀར་ཡེ་ཤེས་སེམས་དཔའ་ཐུགས་སྲོག་ས་བོན་རྡོ་རྗེ་སྔོན་པོ་ཧཱུྃ་གིས་མཚན་པ་བཅས་བསྒོམ་པ་ཡིན་ལ། རང་གི་སྒོ་གསུམ་རྒྱལ་བའི་གསང་གསུམ་གྱི་རང་བཞིན་དུ་མོས་པ་བརྟན་པོས་གཞི་འབྲས་སྦྲེལ་བའི་ང་རྒྱལ་བྱ། སྦྱང་བྱ་བྱིས་པའི་ལུས་ངག་ཡིད་གསུམ་ནུས་པའི་རྩལ་ནར་སོན་པ་སྦྱང་པར་བྱེད། སྦྱངས་འབྲས་སྐུ་གསུང་ཐུགས་གསང་བ་བསམ་གྱིས་མི་ཁྱབ་པར་མངའ་བརྙེས་པའི་དགོས་པ་དང༌། ལམ་དུས་སུ་ཁུ་རྡུལ་རླུང་གསུམ་སྐུ་གསུང་ཐུགས་ཏེ། དེ་རྣམས་ཀྱི་སྙིགས་མ་ཟད་ནས་དྭངས་མ་འཕེལ་བའི་ཡེ་ཤེས་རྒྱུད་ལ་སྐྱེ་བའི་གཞི་འདིང་བའོ། གཉིས་པ་སྤྱན་འདྲེན་པ་ནི། སྐུ་གསུང་ཐུགས་རྡོ་རྗེ་གསུམ་དང༌།
ས་བོན་དང་བཅས་པ་དེ་ལས་འོད་ཟེར་དཔག་ཏུ་མེད་པ་འཕྲོས་ཕྱོགས་བཅུ་དུས་བཞིའི་རྒྱལ་བ་སྲས་དང་བཅས་པ་ཐམས་ཅད་དང༌། ཁྱད་པར་དུ་འོག་མིན་ཆོས་ཀྱི་དབྱིངས་ཀྱི་ཕོ་བྲང་རྔ་ཡབ་པདྨ་འོད་ཀྱི་གཞལ་ཡས་ནས། རིག་འཛིན་མ་ཧཱ་གུ་རུའི་ཐུགས་དམ་གྱི་རྒྱུད་བསྐུལ་བས་སྟེང་འོག་ཕྱོགས་མཚམས་ཐམས་ཅད་དབང་དྲག་རྡོ་རྗེ་མེ་འབར་ལྷ་ཚོགས་ཀྱི་རྣམ་པར་ནམ་མཁའ་ས་གཞི་བར་སྣང་གང་བར་སྤྱན་དྲངས། དེ་ཡང་སྐུ་ཆེ་བ་རྣམས་རི་རབ་ཙམ། ཆུང་བ་རྣམས་ཡུངས་འབྲུ་ཙམ། བར་པ་རྣམས་རང་གི་ལུས་ཀྱི་བོང་ཚད་ཙམ། སྣང་སྲིད་ཐམས་ཅད་དྲག་པོའི་རླུང་འཇིགས་པའི་འབྲུག་སྒྲ་གནམ་ལྕགས་ཀྱི་ཐོག་དང་ཚྭ་ཚྭ་ཁོལ་བའི་ཤུགས་དྲག་དང་བཅས་བྱོན་པར་མོས་ལ། ཁྱད་པར་གྱི་རྫས་བདུག སྤོས་བཏུལ་རོལ་མོ་སྣ་ཚོགས་པའི་སྒྲ་དང་བཅས་ཏེ་སྙན་པའི་དབྱངས་དང་མོས་གུས་གདུང་བ་དྲག་པོས་སྤྱན་དྲངས་པས་དམ་ཚིག་གི་དཀྱིལ་འཁོར་བསྒོམས་པའི་སྟེང་གི་ནམ་མཁར་སྲུང་འཁོར་མེ་རི་འདབ་སྦྱར་གྱི་ཚུལ་དུ་བཞུགས་པར་བསམ་པ་ནི་སྦྱོང་བྱེད་དང༌། སྦྱང་བྱ་རང་དང་རིགས་མཐུན་པའི་འགྲོ་བ་སྔ་མ་རྣམས་དང་བློ་གྲོས་ཀྱི་ནུས་པ་མཉམ་པ་སྟེ་སྦྱོང་བར་བྱེད།
སྦྱངས་འབྲས་སངས་རྒྱས་པའི་ཚེ་དེ་བཞིན་གཤེགས་པ་ཐམས་ཅད་ཡེ་ཤེས་གཅིག་ཏུ་གྱུར་པའི་དགོས་པ་ཡོད་དོ། གསུམ་པ་དབང་བསྐུར་བ་ནི། རིགས་ལྔ་ཡབ་ཡུམ་མཉམ་སྦྱོར་བྱང་སེམས་བདུད་རྩིའི་ཆུ་རྒྱུན་གྱིས་དབང་བསྐུར་སྐུ་གང་དྲི་མ་དག་དུག་ལྔ་ཡེ་ཤེས་ལྔར་གནས་འགྱུར། ཆུའི་ལྷག་མ་ཡར་ལུད་པས་རིགས་ཀྱི་བདག་པོ་གཙོ་བོར་བྱས་ཏེ་རིགས་ལྔས་དབུ་བརྒྱན་པས་ཐོབ་བྱ་རང་གནས་ཀྱི་ཡེ་ཤེས་མངོན་དུ་གྱུར་པའི་ང་རྒྱལ་བྱ། འདིས་སྦྱང་བྱ་བྱིས་པ་དེ་རྩ་ཁམས་འཕེལ་བའི་ཉོན་མོངས་པའི་རྣམ་རྟོག་རགས་པ་སྦྱོང་བར་བྱེད། སྦྱངས་འབྲས་སངས་རྒྱས་པས་ན་དེ་བཞིན་གཤེགས་པ་ཐམས་ཅད་ཀྱི་བདག་ཉིད་ཁམས་གསུམ་ཆོས་ཀྱི་རྒྱལ་པོར་དབང་ཐོབ་པའི་དགོས་པ་ཡོད་དོ། ཉོན་མོངས་པའི་བདུད་ཚོགས་ཐམས་ཅད་ཟིལ་གནོན་ཡེ་ཤེས་ཀྱི་དཔའ་སྟོབས་བསྐྱེད་ཅིང་སྤྱན་དྲངས་པའི་ཡེ་ཤེས་པ་དང༌། དམ་ཚིག་གི་དཀྱིལ་འཁོར་གཉིས་ཆུ་ལ་ཆུ་བཞག་པ་བཞིན་དུ་དབྱེ་བ་མེད་པར་བཞག་པ་ནི་བཞུགས་གསོལ་གྱི་དོན་ཡིན་ནོ། དེས་དམ་ཡེ་ལ་མཆོག་དམན་ཐ་དད་དུ་འཛིན་པའི་ཞེན་རྟོག་སྤོང་བ་དང༌། ཡེ་ཤེས་ཀྱི་འཁོར་ལོ་ཉིད་རང་སེམས་དབྱེར་མེད་དུ་ཤེས་པ།
བྱིན་རླབས་འཇུག་པ་སོགས་ཀྱི་དགོས་པ་ཡོད་དོ། ལམ་དུས་སུ་དཔེ་ཡི་འོད་གསལ་གྱིས་དོན་གྱི་ཡེ་ཤེས་མཚོན་པར་བྱེད་པ་དང༌། འཁོར་འདས་གཉིས་མེད་ཀྱི་ཡེ་ཤེས་རྒྱུད་ལ་སྐྱེ་བའི་གཞི་འདིང་བའོ། བཞི་པ་གཉིས་མེད་ཀྱི་དཀྱིལ་འཁོར་ལ་ཕྱག་འཚལ་ཞིང་མཆོད་བསྟོད་བྱ་བ་ནི། ལྷ་དང་རང་སེམས་དབྱེར་མེད་དུ་རྟོགས་པ་ལྟ་བ་མཇལ་བའི་ཕྱག་དང༌། རང་གི་ཐུགས་ཀ་ནས་སྤྲོས་པའི་རིག་རྩལ་མཁའ་འགྲོའི་ཚོགས་དང་བཅས་པ་རྣམས་ཀྱིས་འཕྲུལ་དགའི་ལོངས་སྤྱོད་བཞིན་རང་གིས་རང་ལ་སྤྱོད་པའམ་མོས་པའི་འཁོར་གྱི་གཙོ་བོ་ལ་ཕྱག་འཚལ་བ་དང༌། གཙོ་བོས་བརྡ་ལན་མཛད་པར་བསམ་པའོ། དེ་ནས་མཆོད་པ་འབུལ་བ་ནི། རང་གི་ཐུགས་ཀ་ནས་འདོད་ཡོན་གྱི་ལྷ་མོའི་མཆོད་པའི་སྤྲིན་སྤྲོས་ཏེ་ནམ་མཁའ་གང་བའི་དཀྱིལ་འཁོར་ལ་མཆོད་ཅིང་གནས་སོ་སོར་ཐིམ་པར་མོས་པ་དང༌། ཁྱད་པར་དྲག་པོའི་ཉེར་མཆོད་འབུལ་བ་རྣམས་ཕྱི་མཆོད་དང༌།
སྣང་སྲིད་ཀྱི་རྩི་བཅུད་ཐམས་ཅད་ཡེ་ཤེས་ལྔའི་བདུད་རྩིར་བསྐྱིལ་བ་ཛ་གད་དཔའ་བོའི་དམ་རྫས་ཀྱིས་ཐུགས་དམ་དགྱེས་པར་སྟོབ་པ་སྨན་མཆོད་དང༌། འཁོར་འདས་བདེ་སྡུག་བཟང་ངན་གཉིས་འཛིན་ཐམས་ཅད་ཡེ་ཤེས་ཐུགས་རྗེའི་མཚོན་ཆས་གཉིས་མེད་དུ་རུ་ཏྲ་བྱད་མ་བསྒྲལ་བའི་མཆོད་པ། ཕུང་ཁམས་སྐྱེ་མཆེད་དང་ཤ་ཁྲག་དམར་གྱི་གཏོར་མ་བཅས་པ་རྔམ་དྲག་དཔལ་ཆེན་རོལ་པའི་ཞལ་དུ་བསྟབ་པར་མོས་པ་ནི་ནང་མཆོད། ཡབ་ཡུམ་རྣམས་ཐབས་ཤེས་མཉམ་པར་སྦྱོར་བའི་བདེ་སྟོང་དགའ་བཞི་བསྐྱེད་པ་སྦྱོར་བའི་མཆོད་པ། ཡེ་ནས་མཆོད་བྱ་མཆོད་བྱེད་མཆོད་ཡུལ་ཐམས་ཅད་རང་མདངས་རིག་པའི་ཆོ་འཕྲུལ་གདོད་ནས་དག་པ་འཁོར་འདས་དབྱེར་མེད་དུས་གསུམ་མཉམ་པ་ཆེན་པོ་རྟོགས་པ་ནི་དེ་ཁོ་ན་ཉིད་ཀྱི་མཆོད་པ་དང༌། ཆེ་བའི་ཡོན་ཏན་གྱི་སྒོ་ནས་འཁོར་གྱི་གཙོ་བོ་ལ་བསྟོད་པ་དང༌། ཐུགས་རྗེ་ཡེ་ཤེས་ཀྱི་མཚན་ཉིད་མཐོང་བའི་ཡི་དམ་ལྷ་ལ་འདུ་འབྲལ་མི་ཕྱེད་པའི་སྤྲོ་བ་སྐྱེས་ཏེ་རང་རིག་རང་རྩལ་རྫོགས་པའི་ང་རྒྱལ་གྱིས་ཆེ་བའི་གཟི་བྱིན་བསྐྱེད་པ་ནི་བསྟོད་པའོ། དེ་ལྟར་མཆོད་བསྟོད་སོགས་སྦྱོང་བྱེད་ཡིན་ལ། སྦྱང་བྱ་ནི། བྱིས་པ་དེ་བཟའ་བཏུང་གོས་རྒྱན་གནས་ཁང་སོགས་ལ་ཅི་དགར་སྤྱོད་ཅིང༌།
ཡུལ་ནོར་གྱི་བཅད་རིས་དང་ཁེ་གྲགས་སྒྲུབ་པ་རྣམས་ཏེ་འདི་དག་དག་པར་བྱེད། སྦྱངས་འབྲས་ནི་སངས་རྒྱས་པའི་ཚེ་ན་དེ་ཉིད་དུ་མཆོད་པའི་བཀོད་པ་མཐའ་ཡས་པའི་སྤྲིན་རྟག་ཏུ་འབྱུང་བ་དང་ཕྱག་གི་གནས་མཆོད་པའི་ཞིང་བླ་ན་མེད་པ་ཉིད་ཡིན་པས་དེ་ཉིད་རྫོགས་པར་བྱེད། ལམ་དུས་སུ་རིག་པ་བརྟུལ་ཞུགས་ཀྱི་རོལ་རྩེད་ལ་ཅི་དགར་སྤྱོད་པའི་གཞི་འདིང་བས་སྨིན་བྱེད་དུ་འགྲོའོ། གཉིས་པ་གསུང་བཟླས་པ་སྔགས་ཀྱི་རྣལ་འབྱོར་ལ་ལྔ། ཐོག་མར་སྐུ་ཕྱག་རྒྱ་ལ་དམིགས་པའི་ཛཔ྄་དགོངས་ནི། དམིགས་པའི་གཙོ་བོ་ལྷའི་སྣང་ཞེན་ལ་བསླབ་པ་ལ། རྣམ་པ་གསལ་བ། རྣམ་དག་དྲན་པ། ང་རྒྱལ་བརྟན་པ་གསུམ། དང་པོ་ནི།
སྔ་མ་བསྐྱེད་རིམ་གྱི་ཁྲིད་དངོས་ཡིན་ལ། སྨིན་སློབ་ཀྱི་དབང་དུ་བྱས་ན། བྲིས་སྐུ་ཚད་ལྡན་ལྟ་བུ་མདུན་དུ་བཤམས་ལ་སེམས་རྩེ་གཅིག་ཏུ་འཛིན། སྐུ་ཧྲིལ་པོར་བལྟ་བའམ་ཆ་ཤས་རེ་རེ་ནས་རིམ་པར་བསླབ་སྟེ་མཐར་སྐུ་ཡོངས་རྫོགས་བར་དང༌། དེ་ལས་གོམས་ན་ཡིད་ཀྱི་བསྒོམས་ཤིང་སྔ་མ་ལྟར་སེམས་འཛིན། མཐར་འཁོར་གཞལ་ཡས་ཁང་དང་སྲུང་གུར་ཚུན་ཆད་ལ་གསལ་སྣང་བཏོན་ཞིང་བསྒོམ། ཐམས་ཅད་གསལ་བར་མ་ནུས་ན་གཙོ་བོ་ཁོ་ན་བསྒོམས་པས་ཀྱང་འཐུས་ལ་ཉི་མ་ཡོད་ན་འོད་ཟེར་རང་ཤུགས་ཀྱིས་འབྱུང་བ་བཞིན་གཙོ་བོ་གཅིག་གིས་ཡེ་ཤེས་ཀྱི་སྒྱུ་འཕྲུལ་ཉིད་དུ་སྣང་བའི་ཕྱིར་རོ། གཉིས་པ་རྣམ་དག་དྲན་པ་ནི། སྔར་བཤད་པའི་གསལ་བརྟན་གྱི་ཉམས་སྐྱེས་པ་ན། གཞི་འབྲས་སྦྲེལ་བའི་དག་པའི་བསྐྱེད་རིམ་མཆོག་གི་དངོས་གྲུབ་ཀྱི་ཉེ་རྒྱུར་སྨིན་པར་བྱ་སྟེ།
དེ་ལྟར་གསལ་བ་དེ་ཡང་དངོས་པོ་རང་མཚན་ཅན་དུ་བདེན་པར་མི་ཞེན་པར་དོན་རང་སྣང་ཡེ་ཤེས་ཀྱི་དཀྱིལ་འཁོར་ལ་མདོག་དབྱིབས་ཞལ་ཕྱག་སོགས་ཀྱི་སྤྲོས་པ་མི་མངའ་ཡང༌། སངས་རྒྱས་རང་སྣང་གི་ཡོན་ཏན་རྣམས་གདུལ་བྱའི་བློ་ངོར་མཚོན་བྱེད་ཀྱི་བརྡ་རྟགས་སུ་རྟེན་དང་བརྟེན་པའི་རྣམ་པར་ཤར་བ་ཡིན་ལ། དེ་ཡང་རྟེན་གཞལ་ཡས་ཁང་ཡང༌། རྣམ་པར་བྱང་བའི་ཡོན་ཏན་བྱང་ཆུབ་ཀྱི་ཆོས་སུམ་ཅུ་རྩ་བདུན་ཉིད་རྣམ་པ་རྟེན་གཞལ་ཡས་སུ་ཤར་བ་ཡིན་ནོ། དེ་བཞིན་དུ་གཉུག་མ་ཆོས་ཉིད་ཀྱི་ངོ་བོ་གདོད་ནས་དག་ཀྱང་རང་བཞིན་གྱི་ཡོན་ཏན་མ་བཙལ་ལྷུན་གྲུབ་ཏུ་ཡེ་ནས་བཞུགས་པ་ཉིད་རྣམ་པ་རྟགས་ཀྱི་ཕྱག་རྒྱར་ཤར་བ་ཡིན་ཏེ། མདོར་ན་རྟོག་ཚོགས་ལྷ་རུ་དག ལྷ་ཡེ་ཤེས་སུ་དག ། ཡེ་ཤེས་ནི་གཟུང་འཛིན་མེད་པའི་ཆོས་སྐུ་ལ་ཞལ་ཕྱག་གི་མཚན་མ་རྡུལ་ཙམ་མེད་ཀྱང་བསམ་གྱིས་མི་ཁྱབ་པའི་ཡོན་ཏན་གཞན་ངོར་འབད་མེད་ལྷུན་གྲུབ་ཏུ་ཤར་བའི་རང་བཞིན་ཕྲིན་ལས་འདོད་རྒུར་བསྒྱུར་བ་ཡིན་ནོ། བྱེ་བྲག་ཏུ་བཤད་ན། གསལ་བ་ཡབ་ལ་སྟོང་པ་ཡུམ་མམ།
སྣང་བ་ཡབ་ལ་སྟོང་པ་ཡུམ་དང༌། སྣང་སྟོང་དབྱེར་མེད་ཀྱི་རོལ་པ་སྲས་འཁོར་སྤྲུལ་པའི་རྣམ་པར་ཤར་བ་ཡིན། དེ་ཡང་བླ་མ་གུ་རུ་དྲག་པོ་པདྨ་ཧེ་རུ་ཀ་སྐུ་མདོག་དམར་སྨུག་ནི། དུས་གསུམ་རྒྱལ་བ་ཀུན་གྱི་དབང་དང་དྲག་པོའི་ཕྲིན་ལས་མཐར་ཕྱིན་པའི་བརྡ་དང༌། དུག་གསུམ་འཇོམས་པའི་ཞལ་གསུམ། སྐུ་ལྔ་ཡེ་ནས་རྫོགས་པའི་དབང་རྟགས་ཐོད་སྐམ་རིགས་ལྔས་དབུ་ལ་བརྒྱན་ཞིང་སྟོབས་བཅུ་རྫོགས་པའི་བརྡར་དུར་ཁྲོད་དཔལ་གྱི་ཆས་བཅུ་དང་ལྡན་པ། ཕྱིན་དྲུག་རྫོགས་པའི་ཕྱག་དྲུག་གིས་དུག་ལྔ་དང་ཤེས་སྒྲིབ་རྩད་ནས་གཅོད་པའི་བརྡར་མཚོན་ཆ་དྲུག་བསྣམས་པ། ཚད་མེད་བཞི་རྫོགས་པའི་ཞབས་བཞིས་ས་ལམ་མྱུར་དུ་བགྲོད་པའི་བརྡར་བྱ་ཁྱུང་མཐིང་ནག་མེ་གཤོག་ཅན་གྱི་སྟེང་དུ་དོར་སྟབས་ཀྱིས་བརྫིས་པ། ཐབས་ཤེས་ཟུང་འཇུག་མཚོན་པའི་བརྡར་ཡུམ་དང་འཁྲིལ་བ། ཁམས་གསུམ་དབང་དུ་བསྡུས་ཤིང་སྲིད་གསུམ་ཟིལ་གྱིས་གནོན་པའི་བརྡར་ལྷ་ཀླུ་ཆེ་དགུ་སོགས་དྲཻགས་པ་སྡེ་བརྒྱད་བསྣོལ་བའི་གདན་དང༌།
སྐྱོན་གྱིས་མ་གོས་པའི་བརྡར་པདྨ། ཐབས་ཤེས་ཟུང་འཇུག་མཚོན་པའི་བརྡར་ཟླ་བ་དང་ཉི་མ། གཟུང་འཛིན་རྩད་ནས་གཅོད་པའི་བརྡར་རྒྱལ་བསེན་དམ་སྲི་ཕོ་མོ་བསྣོལ་བའི་གདན་དང་བཅས་པ་གསལ་བའོ། གོང་གསལ་ལྷ་ཀླུ་རྒྱལ་བསེན་གྱི་གདན་གསང་སྒྲུབ་དུ་མ་གསལ་ཡང་མངོན་རྟོགས་ནད་འཇོམས་པར་བུར་གསུངས་པ་བཞིན་སྤྲོས་པ་ཡིན་ནོ། སྤྲོ་ཞིང་ནུས་ན་ཕྱི་རོལ་རྩིབས་བརྒྱད་སྟེང་ཕྱོགས་བཞིར་སྐུ་གསུང་ཐུགས་ཡོན་གྱི་གིང་བཞི། མཚམས་བཞིར་ཕྲིན་ལས་བཞི་མཚོན་པའི་ཁྱུང་བཞི། བར་ཁྱམས་ལ་གནས་ཡུལ་གྱི་དཔའ་བོ་ཌཱཀྐི། སྒོར་བཞིར་དབང་ཕྱུག་ཉེར་བརྒྱད་ཀྱི་རང་བཞིན་གདོང་ཅན་བཞི། ཕྱི་རོལ་དུ་རོལ་རྩལ་སྲུང་མའི་ཚོགས་དང་བཅས་པ་གསལ་ནུས་ན་རབ་དང༌། མིན་ཡང་ཐམས་ཅད་ཉི་མ་དང་འོད་ཟེར་བཞིན་གཙོ་བོ་གཅིག་གི་ཡེ་ཤེས་ཀྱི་རོལ་པ་ཡིན་པས་ཉི་མ་ཡོད་ན་འོད་ཟེར་རང་ཤུགས་ལ་རྫོགས་པ་བཞིན་གཙོ་བོ་གཅིག་བསྒོམས་པས་འཐུས་སོ།
དེ་ཡང་ལས་དང་པོ་པས་དེ་ཙམ་མི་ནུས་པས། ལྷའི་གསལ་སྣང་ཐེབས་ཙམ་གྱིས་མཐར་དེ་དག་ཀྱང་སངས་རྒྱས་ཀྱི་ཐུགས་ཡེ་ཤེས་ཆེན་པོའི་རྣམ་རོལ་བྱང་ཆུབ་ཕྱོགས་ཀྱི་ཆོས་རྣམས་མཚོན་བྱེད་ཀྱི་བརྡ་རྟགས་སུ་ཤར་བ་ཡིན་ནོ་སྙམ་པའི་མོས་གུས་ལ་གནས་པས་དག་དྲན་རྗེས་མཐུན་པ་འབྱུང་ཞིང༌། ལྷ་རང་རྒྱུད་དུ་འཛིན་པའི་གོལ་ས་ལས་ལྡོག་པ་ཡིན་ནོ། མདོར་ན་གཟུགས་ཀྱི་སྐུར་སྣང་ཡང༌། ཆོས་སྐུའི་རང་བཞིན་ལས་མ་འདས་པར་སྣང་སྟོང་སྒྱུ་མའི་རོལ་པར་རྩལ་སྦྱོང་བ་ལ་རྣམ་དག་དྲན་པ་ཞེས་བྱའོ། གསུམ་པ་ང་རྒྱལ་བརྟན་པ་ནི། རང་ཉིད་གུ་རུ་དྲག་པོ་དངོས་ཡིན་སྙམ་པའི་ང་རྒྱལ་གྱི་འཛིན་སྟངས་དང་མ་བྲལ་བར་བསླབས་པས་བར་ཆད་ཀྱིས་མི་ཚུགས་ཤིང་བདག་འཛིན་འཇིག་པའི་དགོས་པ་ཡོད་དོ། དེ་དག་སྲོག་སྡོམ་གཟེར་བཞི་དང་སྦྱར་ན། བསྐྱེད་པ་ལྷ་ཡི་གཟེར་རོ། གཉིས་པ་གསུང་ཡིག་འབྲུ་ལ་དམིགས་པ་ནི།
རང་ཉིད་པདྨ་དྲག་པོ་གསལ་བ་དེའི་ཐུགས་ཀར་གསེར་གྱི་མཆོད་རྟེན་གྱི་དབུས་བུམ་པའི་གཞལ་ཡས་སུ་པདྨའི་སྟེང་ཉི་ཟླ་གྭའུ་ཁ་སྦྱོར་གྱི་དབུས་སུ་ཡེ་ཤེས་སེམས་དཔའ་ཕྱག་རྡོར་མཐིང་ནག ། རྡོ་རྗེ་དང་སྡིགས་མཛུབ་ཅན་བསྒོམ་པ་ནི་སྐུ། དེ་ཡི་ཐུགས་ཀར་དམར་སེར་ཐིག་ལེའི་སྟེང་དུ་ཏིང་འཛིན་སེམས་དཔའ་སྣང་བ་མཐའ་ཡས་དམར་གསལ་མཉམ་བཞག་སྐྱིལ་ཀྲུང་ཅན་བསྒོམ་པ་ནི་གསུང༌། དེ་ཡི་ཐུགས་ཀར་གནམ་ལྕགས་ཀྱི་རྡོ་རྗེ་རྩེ་ལྔ་པའི་ལྟེ་བར་ཧཱུྃ་དམར་ནག་གིས་མཚན་པ་ནི་ཐུགས། དེ་ལས་འཕྲོས་པའི་འོད་ཡོན་ཏན་ཟེར་ཕྲིན་ལས་ལྷུན་གྱིས་གྲུབ་པའི་བདག་ཉིད་དུ་ངེས་པར་བྱས་ནས། ཏིང་འཛིན་སེམས་དཔའ་ཧཱུྃ་ཡིག་གི་མཐར་རྩ་བའི་སྔགས་ཕྲེང་འཁོད་པ་ལ་སེམས་འཛིན་པ་ཟླ་བ་སྐར་ཕྲེང་ལྟ་བུའི་དགོངས་པ་ཡིན་ལ། སྐབས་འདིར་ཐོག་མར་ཡིད་བཟླས་དང༌། འབྱིན་འཇུག་རླུང་གི་བཟླ་བའམ་རྡོར་བཟླས་སོགས་ལ་བསླབ་ཅིང་གསལ་སྣང་བརྟན་པར་བྱའོ། སྐྱོ་ཚེ་ངག་བཟླས་ལ་བསླབ་པ་ནི། བཟླས་པའི་རྐྱེན་གྱིས་འོད་ཟེར་དཔག་ཏུ་མེད་པ་འཕྲོས།
ཞིང་ཁམས་རབ་འབྱམས་ཀྱི་རྒྱལ་བ་སྲས་བཅས་མཆོད་བྱིན་རླབས་འོད་ཟེར་གྱི་རྣམ་པར་ཚུར་འདུས་སྐུ་གསུང་ཐུགས་ཡོན་ཏན་ཕྲིན་ལས་ཀྱི་དབང་དང་དངོས་གྲུབ་ཐམས་ཅད་ཐོབ། གཟི་བརྗིད་ལྷག་པར་རྒྱས་ཤིང་མ་དག་པའི་ཁམས་རྣམས་སུ་ཅིག་ཅར་དུ་ཁྱབ། ཁམས་གསུམ་གྱི་དྲེགས་བྱེད་མ་ལུས་པ་དབང་དུ་བསྡུས་ཤིང་ལོག་རྟོག་རྣམས་ཟིལ་གྱིས་མནན། དགྲ་བགེགས་གདུག་པ་ཅན་ཚར་བཅད། འགྲོ་བའི་ལས་སྒྲིབ་མཐའ་དག་བཅོམ་ནས་ཡི་དམ་ལྷ་ཡི་གོ་འཕང་ལ་བཀོད། སྣོད་གཞལ་ཡས་ཁང་བཅུད་ལྷ་ཡི་དཀྱིལ་འཁོར་སྒྲ་གྲགས་སྔགས་ཀྱི་རང་བཞིན། དྲན་རྟོག་ཡེ་ཤེས་ཀྱི་རོལ་པར་བསྒྱུར་ལ། རྡོ་རྗེ་སྲིན་པོའི་ངུར་སྒྲས་བཟླ་བར་བྱ་སྟེ་འདི་ནི་གཙོ་བོ་བཟླས་པ་སྔགས་ཀྱི་གཟེར་རོ། གསུམ་པ་ཐུགས་ཆོས་ཉིད་ལ་དམིགས་པའི་ཛཔ྄་དགོངས་ནི། ཐུགས་དམིགས་མེད་ནམ་མཁའི་དཀྱིལ་ལྟར་དག་པ་རང་བཞིན་གྱི་སྟོང་པའི་ངང་ལས་རིག་རྩལ་འགག་མེད་དཀྱིལ་འཁོར་རྣམ་པ་གསུམ་དུ་གསལ་ལ་རྟོག་པ་མེད་པར་ཤར།
ཤར་བའི་དུས་ཉིད་ནས་རང་བཞིན་མེད་པར་དག་པ། སྐྱེ་མེད་ཀྱི་ངང་ལས་རིག་པ་འཛིན་མེད་ཚོགས་དྲུག་ལྷུག་པར་བཞག་སྟེ་བསམ་མེད་མཐའ་བྲལ་དྭངས་སང་ངེ་བའི་ངང་ནས་གྲགས་སྟོང་འཛིན་མེད་དུ་བཟླ་བ་ནི་ཆོས་ཉིད་རང་གྲོལ་གྱི་དགོངས་པ་སྟེ། འདི་ནི་དགོངས་པ་མི་འགྱུར་བའི་གཟེར་ཡིན་ནོ། འདི་གསུམ་ནི་གཙོ་བོར་བསྙེན་པའི་སྐབས་ཀྱི་དངོས་གཞིའི་དམིགས་པ་ཡིན་ལ། དེ་ཡང་ཐུན་གྱི་ཆ་གསུམ་དུ་བཅད་པའི་དང་པོ་ལ་སྐུ་ཕྱག་རྒྱ། གཉིས་པར་གསུང་ཡིག་འབྲུ། གསུམ་པར་ཐུགས་ཆོས་ཉིད་ལ་དམིགས་པའི་ཛཔ྄་དགོངས་ལ་གཙོ་བོ་བྱ་བར་གསུངས་སོ། ཨོཾ་བཛྲ་ཙཎྜ་པདྨ་ཧེ་རུ་ཀ་ཧཱུྃ་ཕཊ྄ཿ ཅེས་གྲངས་བསྙེན་ལས་རུང་ལ་འབུམ་ཕྲག་བཅུ་གསུམ་དང༌། དུས་ཀྱི་བསྙེན་པ་བཞི་ཆ་བཟླ་བར་གསུངས་སོ།
དེ་ནས་ཐུན་གྲུབ་མ་ཐག་སྐུ་གསུང་ཐུགས་ཀྱི་ཉམས་ཆག་བཤགས་ཕྱིར་དབྱངས་གསལ་ཡིག་བརྒྱ་རྟེན་འབྲེལ་སྙིང་པོ་གསུམ་གསུམ་དང༌། མཆོད་བསྟོད་ནོངས་བཤགས་སོགས་རྗེས་ཀྱི་བྱ་བ་ལ་འཇུག་པར་བྱའོ། གསུམ་པ་ཐུགས་འོད་གསལ་གྱི་རྣལ་འབྱོར་ནི། བདག་བསྐྱེད་བསྡུ་བ་ལ། བདག་གི་ཡེ་ཤེས་པ་ནམ་ཡང་གཤེགས་པ་མ་ཡིན་པས། ཉེར་བསྡུའི་ཚིག་གིས་གསལ་གདབ་སྟེ་སྣོད་བཅུད་ཐམས་ཅད་འོད་དུ་ཞུ་ནས་གཞལ་ཡས་ཁང་ལ་ཐིམ། དེ་ཡང་མཐའ་ནས་རིམ་གྱིས་ཚུར་འདུས་ཏེ་འཁོར་གྱི་ལྷ་ཚོགས་ལ་ཐིམ། འཁོར་རྣམས་གཙོ་བོ་ཡབ་ཡུམ་ལ་ཐིམ། ཡུམ་ཡབ་ལ་ཐིམ། དེ་ཐུགས་ཀའི་ཡེ་ཤེས་སེམས་དཔའ་ལ་ཐིམ།
དེ་ཏིང་འཛིན་སེམས་དཔའ་ལ། དེ་ཐུགས་སྲོག་ཧཱུྃ་ལ་ཐིམ་པར་བསམས་ཏེ། དེ་ལ་སེམས་བཟུང༌། དེ་ཇེ་ཕྲར་གྱེན་རྫོགས་ན་དཱའི་བར་ཡལ་བས་དམིགས་པ་མེད་པའི་སྟོང་ཉིད་སྤྲོས་པ་དང་བྲལ་བའི་ངང་ལ་ཇི་གནས་སུ་མཉམ་པར་བཞག་པས་རྟག་མཐའ་བསལ་ལོ། ཡང་ན་སྐད་ཅིག་གིས་འཇའ་ཚོན་ནམ་མཁར་ཡལ་བ་ལྟར་བསྡུས་ཀྱང་འདྲ་སྟེ། སྔ་མ་ལ་རིམ་གྱིས་བསྡུ་བ་དང༌། ཕྱི་མ་ལ་ཅིག་ཅར་དུ་བསྡུ་བ་ཡིན་ན་ཡང༌། ལས་དང་པོ་པའི་ཚེ་སྔ་མ་ལྟར་གལ་ཆེ་བར་གསུངས་སོ། དེ་ལྟར་ཡང་ཆོས་དབྱིངས་ལས་བསྐྱེད། ཆོས་དབྱིངས་ལ་གནས།
ཆོས་དབྱིངས་ལ་ལོངས་སྤྱོད། ཆོས་དབྱིངས་སུ་ཐིམ་པས་ན་སྣང་སྟོང་འགལ་མེད་ཀྱི་དོན་ལ་ངེས་ཤེས་འདྲོངས་དགོས་པ་ཡིན་ནོ། དེ་དག་གི་སྣོད་བཅུད་རང་མཚན་དུ་འཛིན་པ་ཐ་མལ་གྱི་ཞེན་རྟོག་གི་གཉེན་པོ་ལྷར་སྣང་སྒྱུ་མའི་སྣང་ཞེན་དེ་འོད་གསལ་གྱི་དབྱིངས་སུ་བསྡུ་བ་ལ་རྫོགས་རིམ་ཞེས་བྱ་སྟེ། འཆི་སྲིད་ཆོས་སྐུར་སྦྱོང་བའི་ཉམས་ལེན་གནད་ཡིན་པས་འདོར་དུ་མི་རུང་ངོ༌། དེ་ནས་དེ་ལས་ལྡང་བ་ནི་རྩ་སྔགས་ཚར་གཅིག་བརྗོད་པའི་རྐྱེན་གྱིས་རྗེས་ཐོབ་སྒྱུ་མའི་ལྷ་སྐུ་ཕྱག་རྒྱ་གཅིག་པའི་རྣམ་པར་ལྡང་བས་ཆད་མཐའ་བསལ་ནས་གནས་གསུམ་དུ་ཡི་གེ་འབྲུ་གསུམ་གྱིས་མཚན་པས་སྐུ་གསུང་ཐུགས་རྡོ་རྗེར་བྱིན་གྱིས་བརླབ། སྤྱི་བོར་ཧཾ་བཀོད་ལ་དེ་ཞུ་བའི་རྒྱ་གྲམ་གྱིས་གོ་བགོ ། མཛུབ་རྩེ་ལ་ཁྲོ་བོ་གཉིས་བསྐྱེད་དེ་ལུས་སྲུང༌། དབུ་རྒྱན་དང་ཅོད་པན་བཅིང་སྟེ་ཤིན་ཏུ་བརྟན་པར་བྱ་བའང་གསུངས། གང་ལྟར་ཡང་སྲུང་བའི་འཁོར་ལོ་གསལ་གདབ་པ་ནས། བསྔོ་སྨོན་བཀྲ་ཤིས་ཀྱི་བར་བྱའོ།
ཐུན་རྗེས་མ་རྣམས་སུ་སྲུང་འཁོར་སོགས་འདོན་མིན་ཅི་རིགས་སྣང་ཡང་དམིགས་པས་གསལ་འདེབས་ཙམ་བྱས་པ་གལ་ཆེ་ལ། མཆོད་རློབ་ནས་བསྙེན་པའི་བར་སྔར་ལྟར་བྱས་པས་ཆོག ། ཆོ་ག་ཡང་འབྲིང་པོ་གསང་སྒྲུབ་དང་བསྡུ་ན་ནད་འཇོམས་པར་བུ་ཆོག་ཁྲིགས་ལྟར་བྱས་པས་ཆོག་ལ། བསྙེན་དམིགས་མན་ཆོད་ནི་སྔོན་མ་ལྟར་བྱ་དགོས་སོ། དམིགས་བསལ་ཕྱི་ཐུན་གྱི་སྐབས་དབྱིངས་ཕྱུག་ཞི་དྲག་མཚོན་པའི་རང་ལུགས་གསོལ་ཁ་རྒྱས་བསྡུས་ལོང་ཁོམ་དང་བསྟུན། བསྔོ་སྨོན་སོགས་རྒྱས་པར་བྱ། ཚོགས་མཆོད་ནི་ཐོག་མཐའ་གཉིས་དང་བར་སྐབས་ཀྱི་ཡར་མར་ཚེས་བཅུ་ཙམ་ལས་རྒྱུན་དུ་མི་དགོས། བསྙེན་མཚམས་དབུ་ཚུགས་ནས་མ་གྲོལ་བར་ལྷག་མ་ཕྱིར་མི་གཏོང༌། བསྙེན་པའི་གྲངས་རྟགས་ཐེམས་ནས་དངོས་གྲུབ་བླང་བའམ་མིན་ཀྱང་སྒྲུབ་པ་ལ་འཇུག་པས་ཀྱང་རུང་ངོ༌། གཉིས་པ་སྒྲུབ་པ་ནི།
དང་པོ་ཡོ་བྱད་བཤམ་བཀོད་ལ། ཐོག་མར་དཀྱིལ་འཁོར་རས་བྲིས་བཀྲམ་པའི་སྟེང་ཚོམ་བུ་ལྷ་གྲངས་ལྟར་བཀོད་པའི་དབུས་སུ་མཉྫིའི་ཁར་དབང་བཞི་རིམ་པར་བརྩེགས་པའི་རྒྱབ་བམ་གང་རུང་དུ། སྐུ་རྟེན། སྒྲུབ་གཏོར། ཆོས་སྐྱོང་གི་རྟེན་གཏོར། ཆད་བརྟན་རྒྱུན་བཞག་སོགས་ལེགས་པར་བཀོད། དངོས་གཞི་སྒྲུབ་ཐབས་གསོལ་འདེབས་ནས་བསྟོད་པ་མཇུག་རྫོགས་པའི་བར་བསྙེན་པའི་སྐབས་ལྟར་ལ། དམིགས་བསལ་ཛཔ྄་ཁང་དབྱེ་བ་ནི། བྷྲཱུྃ་བི་ཤྭ་བི་ཤུདྡྷེ་ཧཱུྃ་ཕཊ྄་ཛཿ ས་རྟེན་པར།
ཨོཾ་ཨཱཿཧཱུྃ་སྭཱ་ཧཱ་ཕཊ྄་ཛཿ ས་བརྟེན་པའི་ལྷ། བདག་ཉིད་རྩ་བའི་དཀྱིལ་འཁོར་ལས་ཡེ་ཤེས་ཀྱི་འཁོར་ལོ་ལོགས་སུ་ཕྱེས་ཏེ་མདུན་གྱི་ནམ་མཁར་མེ་རི་འདབ་སྦྱོར་གྱི་ཚུལ་དུ་བཞུགས་པར་ བསམ་མོ། ཞེས་སེ་གོལ་གཏོགས་པས་གསལ་གདབ་ལ་བདག་མདུན་དབྱེར་མེད་དུ་དམིགས་ནས་ཛཔ྄་བསྐུལ་དང༌། བསྙེན་དམིགས་མཐར་བསྙེན་པ་ཁྱུག་ཙམ་བཟླས་ནས་སྒྲུབ་དམིགས་ལ་བདག་ཉིད་དམ་ཚིག་སེམས་དཔའ་སུམ་བརྩེགས་དང་བཅས་པ་གསལ་བའི་ཐུགས་སྲོག་ཧཱུྃ་དམར་ནག་ལས་སྔགས་ཕྲེང་ཡིག་འབྲུ་རྣམས་ལངས་སྟབས་ཀྱིས་གཅིག་གི་ཞབས་སུ་གཅིག་གི་དབུ་ཚུད་པ། གཅིག་རྗེས་གཅིག་གནོན་ལུ་གུ་རྒྱུད་ཀྱི་ཚུལ་དུ་རེག་ལ་མ་འབྱར་ཞིང་བར་མ་ཆད་པའི་ཕྲེང་བ་འཕྲོས་ཏེ། སྔགས་ཀྱི་རང་སྒྲ་དང་བཅས། ཡེ་ཤེས་པ་དང་དམ་ཚིག་སེམས་དཔའི་ཞལ་ནས་རིམ་པར་ཐོན། ཡུམ་གྱི་ཞལ་དུ་ཞུགས་སྐུའི་ནང་བརྒྱུད། མཁའ་གསང་དང་ནོར་བུའི་ལམ་ནས་བརྒྱུད་དེ་བདེ་ཆེན་བྱང་སེམས་ཀྱི་ངོ་བོར་ཐུགས་སྲོག་ལ་ཐིམ་པས།
མཆོག་ཐུན་གྱི་དངོས་གྲུབ་མ་ལུས་པ་ཐོབ་པར་བསམ་ཞིང༌། སླར་ཡང་སྔ་མ་ལྟར་བར་མ་ཆད་པར་འཁོར་བར་བསམས་ལ་བཟླའོ། ཡང་ཡུམ་གྱི་ཞལ་ནས་སྔགས་ཕྲེང་རྣམས་ཡབ་ཀྱི་ཞལ་དུ་ཞུགས་སྐུའི་དབྱིབས་བརྒྱུད་རྡོ་རྗེའི་ལམ་ནས་ཡུམ་གྱི་པདྨར་ཞུགས། དྷཱུ་ཏིར་བརྒྱུད་དེ་ཞལ་ནས་ཐོན་རང་གི་ཞལ་དུ་ཞུགས་པ་སྙིང་གའི་ས་བོན་ལ་ཐིམ། ཡང་དེ་ལས་སྔར་ལྟར་དུ་ལྷ་མོའི་པདྨར་ཞུགས་ཤིང་འཁོར་བ་སོགས་ནི་དོ་ལི་སྟེ་ཁྱོགས་ཀྱི་བཟླས་པའོ། ཐུན་རེར་དེ་གཉིས་སྤེལ་ན་ལེགས་པས། སྔ་དྲོ་དང་སྲོད་ལ་ཚུར་འཁོར་བ་དང༌། ཉིན་གུང་ཕྱི་དྲོ་ཕར་འཁོར་བར་བསྒོམ་ན་འཁོར་ལོའི་བཟླས་པ་ཞེས་གེགས་སེལ་དང་བོགས་འདོན་པ་ལ་ཟབ་པའི་མན་ངག་གོ ། དེ་བཞིན་དུ་མདུན་བསྐྱེད་ཡབ་ཡུམ་གྱི་བར་དང་བདག་མདུན་གཉིས་ཀྱི་བར་བཅས་ལ་འདི་བཞིན་སྦྱར་ཏེ་སྔགས་ཕྲེང་སྤྲོ་བསྡུ་བྱ་ལ་འགལ་མེ་ཀླད་སྐོར་ལྟ་བུའི་དགོངས་པ་ལ་བསླབ་སྟེ་སྒྲུབ་སྔགས་ཨརྩིག་བཟླའོ། ཧཱུྃ་སྒྲུབ་བྱ་ཞིང་ཧཱུྃ་ཅི་ནུས་བཟླས།
སྒྲུབ་པའི་བསྙེན་པ་གྲངས་ནི་བསྙེན་པའི་བཅུ་ཆ་ལོན་པར་བྱའོ། འཁོར་སྔགས་གིང་བཞི་ཁྱུང་ལྔ་ཁྲོ་མོ་ཤ་ཟ་བཞི་ཕག་སྡིག་ཁྱུང་སྔགས་རྣམས་སྒྲུབ་པ་གྲུབ་ཉེའི་སྐབས་སྒྲུབ་སྔགས་ཀྱི་རྗེས་སུ་བཟླ་བ་ཡིན་ལ་ཉིན་བདུན་མམ་ཡང་ན་གྲངས་ཁྲི་རེ་ཙམ་བཟླའོ། དེ་ནས་ཐུན་གྲུབ་མ་ཐག་སྐུ་གསུང་ཐུགས་ཀྱིས་ཉམས་ཆག་བཤགས་ཕྱིར་དབྱངས་གསལ་ཡིག་བརྒྱ་རྟེན་འབྲེལ་སྙིང་པོ་གསུམ་གསུམ་དང༌། མཆོད་བསྟོད་ནོངས་བཤགས་སོགས་རྗེས་ཀྱི་བྱ་བ་བསྙེན་པ་དང་མཚུངས་སོ། སྒྲུབ་པའི་སྐབས་ཉིན་རེ་བཞིན་ཚོགས་མཆོད་ཀྱང་གྲུབ་ན་ལེགས་པས་དེ་ལྟར་བྱ། གསུམ་པ་ལས་སྦྱོར་གྱི་དམིགས་པ་ནི། སྒྲུབ་པ་ཐེམས་ནས་ལས་སྦྱོར་ལ་འཇུག་པ་ཡིན་ཡང་དེང་སང་དེ་ལྟར་བྱ་མཁན་དཀོན་ལ་སྤྱིར་བཏང་ལྟར་སྒྲུབ་པ་ཕལ་ཆེར་གྲུབ་ལ་ཉེ་བའི་སྐབས། སྒྲུབ་སྔགས་རྣམས་སྔར་ལྟར་ཅུང་ཟད་སོང་བའི་མཐར་ལས་སྦྱོར་གྱི་དམིགས་གནད་དང་འབྲེལ་ཤམ་བུའི་ཚུལ་དུ་སྦྱར་བ་ཡིན་ལ། སྦྱར་ཚུལ་ནི། ལས་བཞི་སྤྱི་འགྲོས་ལྟར་སྦྱར་བ་དང་ཁྱད་པར་གྱི་ལས་སྦྱོར་སྲུང་བཟློག་བསད་གསུམ་དང་ཡན་ལག་ཅི་རིགས་སྤྲོས་པའོ།
དང་པོ་རང་ཉིད་པདྨ་དྲག་པོ་གསལ་བའི་ཐུགས་ཀར་ཡེ་ཤེས་སེམས་དཔའ་དཀར་གསལ་ཤེལ་སྒོང་ལྟ་བུ་གཡས་རྡོ་རྗེ་དང་གཡོན་ཐོད་པ་འཛིན་པ་སྐུ་སྨད་དར་དཀར་གྱི་ཤམ་ཐབས་སོགས་རིན་པོ་ཆེའི་རྒྱན་གྱིས་བརྒྱན་པ་ཐུགས་སྲོག་རྡོ་རྗེའི་ལྟེ་བར་ཧཱུྃ་དཀར་པོའི་མཐར་སྔགས་ཕྲེང་དཀར་པོ་ལས་འོད་ཟེར་འཕྲོས་སྐྱེ་བ་ནས་ཚེ་རབས་ཐམས་ཅད་དུ་བསགས་པའི་ཨ་འཐས་ལས་ངན་བག་ཆགས་ཐམས་ཅད་གཞོབ་ཏུ་བྱས་པའི་རྟེན་འབྲེལ་གྱིས། ཉོན་མོངས་ཀྱིས་འཆིང་བའི་རྩ་མདུད་ཕྲ་རགས་དང་བཅས་པ་ཁྲོལ་བས། ལས་ཀྱི་རླུང་དག་འཁྲུལ་པ་ཟད། རྟེན་འབྲེལ་ཐམས་ཅད་ཕྱོགས་མེད་དུ་འཆར། ཁམས་གསུམ་རིགས་དྲུག་གི་ངན་གོམས་དུག་ལྔའི་རང་མདངས་ཀྱི་བག་རྡུལ་ཆ་ཙམ་མེད་པར་ཀ་ནས་དག་ཅིང་འཁོར་འདས་ཆོས་སྐུ་ཐིག་ལེ་ཉག་གཅིག་ཏུ་སྟོང་པར་དམིགས་ལ། ཨོཾ་ཨཱཿཧཱུྃ་ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ྄ཿཨཱཿཧཱུྃ༔ ཨོཾ་ཤཱནྟིཾ་ཀུ་རུ་ཡེ་སྭཱ་ཧཱ། ཞེས་བཟླའོ། ཉིན་ཕྱེད་རྒྱས་པའི་དུས། རང་ཉིད་པདྨ་དྲག་པོ་གསལ་བའི་ཐུགས་ཀར་སྐད་ཅིག་གིས་ཡེ་ཤེས་སེམས་དཔའ་སྐུ་མདོག་སེར་པོ་གནོད་སྦྱིན་སྒེག་པའི་ཚུལ་འཆང་བ་གཡས་རིན་ཆེན་དང་གཡོན་ནེའུ་ལེ་འཛིན་པ།
སྐུ་སྨད་ལ་དར་དམར་ཤམ་ཐབས་སོགས་རིན་པོ་ཆེ་སྣ་ཚོགས་ཀྱིས་བརྒྱན་པ་ཐུགས་སྲོག་རྡོ་རྗེའི་ལྟེ་བར་ཧཱུྃ་སེར་པོའི་མཐར་སྔགས་ཕྲེང་གསེར་བཙོ་མའི་མདོག་ཅན་ལས། འོད་ཟེར་ཚྭ་རྔམ་ཅིག་ཅར་དུ་འཕྲོས་པས་ཕྱི་སྣོད་འབྱུང་ལྔའི་ཁམས་ཀྱི་དུག་རྣམས་གཞིལ། དྭངས་མ་བཅུད་དུ་འཁྱིལ་བ་དངོས་པོའི་ལེགས་ཚོགས་ཐམས་ཅད་འུབ་ཀྱིས་བསྡུས་པས། གཙོ་འཁོར་ཐམས་ཅད་བདེ་ཆེན་ཟག་མེད་ཀྱི་ཉམས་རྒྱས་ཏེ། ཟུང་འཇུག་ཏུ་སྦྱོར་བས་སྣང་སྲིད་འབྱུང་བའི་རང་སྒྲ་ཐམས་ཅད་ཨ་ཧཾ་དུ་བསྒྲགས། ཁྱད་པར་ལྷ་ཀླུ་མི་དང་མི་མིན་དྲང་སྲོང་རིག་འཛིན་ཉི་ཟླ་ལ་སོགས་ཚེ་བསོད་དཔལ་འབྱོར་མངའ་ཐང་སྙན་གྲགས་སོགས་འདོད་རྒུ་ཟག་མེད་ཀྱི་ཕྱྭ་གཡང་ཐམས་ཅད་ཡེ་ཤེས་འོད་ལྔའི་རྣམ་པ་ཆར་ལྟར་བབས་ཏེ། འཆི་མེད་རྡོ་རྗེའི་རོལ་པ་ཆེན་པོར་འབྱམས་ཀླས་པའི་ངང་ནས། ཨོཾ་ཨཱཿཧཱུྃ་ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ྄ཿཨཱཿཧཱུྃ༔ བྷྲཱུྃ་པུཥྚིཾ་ཀུ་རུ་ཡེ་སྭཱ་ཧཱ། ཞེས་བཟླའོ།
དགོང་མོ་དབང་གི་དུས་སུ། རང་ཉིད་པདྨ་དྲག་པོ་གསལ་བའི་ཐུགས་ཀར་སྐད་ཅིག་གིས་ཡེ་ཤེས་སེམས་དཔའ་སྐུ་མདོག་དམར་པོ་ཁྲོ་ཆགས་ཀྱི་ཚུལ་འཆང་བ། གཡས་ལྕགས་ཀྱུ་དང་གཡོན་ཞགས་པ་འཛིན་ཞིང་དར་དང་རིན་པོ་ཆེའྀ་རྒྱན་སྣ་ཚོགས་བཀླུབས་ཤིང་ཁམས་གསུམ་སྲིད་གསུམ་མདོར་ན་འཁོར་འདས་ཀྱི་ཕྱག་རྒྱ་ཐམས་ཅད་དབང་དུ་བསྡུས་ནུས་པའི་དཔའ་ཟིལ་ཅན་དུ་བསྐྱེད་པའི་ཐུགས་སྲོག་རྡོ་རྗེའི་ལྟེ་བར་ཧཱུྃ་དམར་པོའི་མཐར་སྔགས་ཕྲེང་པདྨ་རཱ་གའི་མདོག་ཅན་ལས། འོད་ཟེར་དམར་པོ་སྦུབས་མཆུའི་རྣམ་པ་ཅན་ཚྭ་བའི་དབལ་ངར་དང་ལྡན་པར་འཕྲོས་པ་ཙམ་གྱིས། ཕྱོགས་བཅུའི་ཞིང་ཁམས་ཇི་སྙེད་དང་དབྱེར་མེད་པར། སྣང་བ་ཐམས་ཅད་བདེར་གཤེགས་ཞི་ཁྲོ་ལོངས་སྐུའི་སྒྱུ་འཕྲུལ་མངོན་པར་རོལ་པ་དང༌། རྟོག་མེད་ཀྱི་ངང་མདངས་ཆེན་པོས་མ་རིག་པ་ཐམས་ཅད་བཅོམ་སྟེ་ཕ་རོལ་གྱི་ཚེ་བསོད་མངའ་ཐང་འབྱོར་པ་སོགས། ཟག་མེད་ཀྱི་བཅུད་དང་སྲིད་ཞི་འཁོར་འདས་ཀྱི་ཆེ་བཙན་ཐམས་ཅད་ཀྱི་སྲོག་གིས་འོད་ཟེར་སྦུབས་མཆུས་འུབ་ཀྱིས་བསྡུས་ནས། ཐུགས་སྲོག་གི་ཞབས་སུ་བསྟིམས་ཤིང༌། ནམ་ཡང་མི་ཤིགས་པ་ཆོས་ཉིད་སྟོང་པས་རྒྱས་ཐེབས་པ་སྟེ།
སྣང་སྲིད་ཐམས་ཅད་དམར་ལྟེམས་ལྟེམས། འཇའ་འོད་ཀྱི་ལི་ལིའི་ངང་ནས། ཨོཾ་ཨཱཿཧཱུྃ་ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ྄ཿཨཱཿཧཱུྃ༔ ཧྲཱིཿཝཱ་ཤཾ་ཀུ་རུ་ཡེ་སྭཱ་ཧཱ། ཞེས་བཟླའོ། སྲོད་དྲག་པོའི་མཐར། རང་ཉིད་པདྨ་དྲག་པོ་གསལ་བའི་ཐུགས་ཀར་སྐད་ཅིག་གིས་ཡེ་ཤེས་སེམས་དཔའ་སྐུ་མདོག་ལྗང་འོད་གཡས་གནམ་ལྕགས་ཀྱི་རྡོ་རྗེ་གདེང་སྟབས་དང་གཡོན་ཕུར་པ་གཟིར་སྟབས་སུ་འཆང་ཞིང༌། དོར་སྟབས་ཀྱིས་བཞེངས་པ། སྐུ་ལ་བེར་དང་ཤམ་ཐབས་སོགས་དུར་ཁྲོད་ཆས་ཀྱིས་བརྗིད་པ། ཁྲོ་ཞིང་གཏུམ་པའི་གར་གྱིས་སྲིད་གསུམ་འདར་ཞིང་སྔངས་ནུས་པ་ཞིག་གསལ་བའི་ཐུགས་སྲོག་རྡོ་རྗེའི་ལྟེ་བར་ཧཱུྃ་ལྗང་ནག་གི་མཐར་སྔགས་ཕྲེང་ལྗང་ནག་ལས།
འོད་ཟེར་ལྗང་ཞིང་རྩུབ་པ། ལྕི་ཞིང་འཐས་པ་ཀ་གདུང་ཙམ་འཕྲོས་པས་སྲིད་པ་གསུམ་གྱི་དྲེགས་བྱེད་བདུད་ཚོགས་ལོག་འདྲེན་དྲག་པོ་རྣམས་དང༌། ཁྱད་པར་དམ་སྲི་རྒྱལ་བསེན་ཐམས་ཅད་འོད་ཟེར་ཚ་བར་མི་བཟོད་པས་སྙིང་ཁྲག་ལྷུད་ཀྱིས་ཕྱུང་ཞིང༌། སྟོབས་དང་ནུས་པ་ཐམས་ཅད་ཉམས་ཏེ། ཅི་དགོས་པའི་བཀའ་དང་དམ་ལ་གནས་ཏེ། ཉེ་བར་འཚེ་བའི་ཞིང་བཅུའི་དགྲ་བགེགས་རྣམས་ལ་ཐོགས་རྡུགས་མེད་པར་མངོན་སྤྱོད་དྲག་པོའི་ཚུལ་གྱིས་བསྒྲལ་ཞིང༌། མིང་ཤུལ་ཙམ་ཡང་ལྷག་མེད་དུ་རོལ་པའི་དམ་ཚིག་ནོས་པར་བསམས་པའི་ངང་ནས། ཨོཾ་ཨཱཿཧཱུྃ་ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ྄ཿཨཱཿཧཱུྃ༔ ཧཱུྃ་མཱ་ར་ཡ་ཕཊ྄ཿ དེ་ལྟར་ཞི་རྒྱས་དབང་དྲག་སོ་སོའི་དམིགས་གནད་དང་འོད་ཟེར་སྤྲོ་བསྡུའི་ལས་བཞི་སྒྲུབ་པའི་ཚུལ་ནི་འཕྲོ་འདུ་ཕྲིན་ལས་ཀྱི་གཟེར་ཡང་ཡིན་ནོ།
དེ་ལྟར་ལས་སྦྱོར་རྣམས་དུས་བཞིའམ་ཡང་ན་ཉིན་རེ་བཞིན་སྦྱར་བས་འཐུས་ལ་གོང་གསལ་དེ་རྣམས་ལས་བཞི་སྤྱི་འགྲོས་ལྟར་ཡིན་གྱི་གཞན་དུ་དབང་དྲག་སོགས་དམིགས་བྱ་ཁྱད་པར་ཅན་དང་སྦྱར་བའི་རིམ་པ་ཡང་ཡོད་པས་ཞལ་ལས་ཤེས་པར་བྱའོ། ཁྱད་པར་གྱི་ལས་སྦྱོར་སྲུང་བཟློག་བསད་གསུམ་ལས། དང་པོ་སྔ་ཐུན་ལ་སྲུང་དམིགས་བྱ་བ་ནི། སྐད་ཅིག་གིས་རང་ཉིད་དཔལ་ཆེན་ཁྲོ་རྒྱལ་ཞལ་གསུམ་ཕྱག་དྲུག་ཞབས་བཞི་གྱད་ཀྱིས་དོར་སྟབས་སུ་བྱ་ཁྱུང་བརྫིས་པ༔ ཡུམ་དབྱིངས་ཕྱུག་གཏུམ་མོར་འཁྱུད་ཅྀང་བསྐལ་པའི་མེ་དཔུང་འབར་བའི་ཀློང་དུ་གསལ་བའོ༔ ཕྱི་རོལ་རྡོ་རྗེ་དང་རལ་གྲི་མེ་དཔུང་འབར་བའི་གུར་ཆེན་པོ༔ བསྐལ་པའི་རླུང་བགྲོད་དུ་མེད་པ་བར་སྣང་ཐམས་ཅད་ལྕགས་སྡིག་དང་བྱ་ཁྱུང་སྦྲུལ་ནག་དུག་གི་ཕག་རྒོད་རྣམས་ཀྱིས་གཏམས་པས༔ ནང་དུ་ཁྲོ་བོ་རྡོ་རྗེ་དྲག་པོ་དཀར་གསལ་རྡོ་རྗེ་དང་གྲི་ཐོད་འཛིན་པ་དཔག་ཏུ་མེད་པས་སྲུང་བའི་སྔགས་སྒྲ་སྒྲོགས་ཤིང་ཆེ་བའི་རང་བཞིན་ཅན་དུ་གྱུར༔ ཨོཾ་བཛྲ་རཀྵ་རཀྵ༔ བདག་ཉིད་ཀྱི་ཐུགས་ཀར་ཧཱུྃ་དམར་ནག་འབར་བའི་རང་བཞིན་ཅན༔
ཐིག་ལེའི་ནང་དུ་བླ་མ་སྣང་བ་མཐའ་ཡས༔ ཟླ་ཚེས་ལ་ཐོད་ཕྲེང་ཡབ་ཡུམ༔ མགོ་སྐེད་ལ་བདག་སྲོག་ནྲྀ་ཡིག་ལྗང་ཀུ༔ ཧ་ཁོག་ཏུ་བསྲུང་བྱ་ཕོ་ཐམས་ཅད་གཡས༔ མོ་ཐམས་ཅད་གཡོན༔ ཞབས་ཀྱུའི་ནང་དུ་ཞིང་ཁང་ནོར་རྫས་རྣམས་ཆུད་དེ་སྲུང་བའི་རང་བཞིན་ཕྱི་རོལ་སྔགས་རྣམས་རང་སྒྲ་དང་བཅས་ཏེ་འཁོར་བར་མོས་ལ། སྲུང་སྔགས་ནི། ཨོཾ་མ་ཧཱ་གུ་རུ་པདྨ་ཧེ་རུ་ཀ་ཛྙཱ་ན་གྷྲྀ་ཝ་ཀྲོ་ཏི་ཤྭ་རཱི་མ་མ་ནྲྀ་བྷྲཱུྃ་བདག་ཅག་དཔོན་སློབ་མི་ནོར་འཁོར་དང་བཅས་པ་ལ་སྲུངས་ཤིག༔ བཛྲ་རཀྵ་སྭཱ་ཧཱ༔ ཞེས་ཅི་ནུས་བཟླས།
དེ་ནས་ཕྱི་ཐུན་ལ་བསད་དམིགས་ནི། མདུན་དུ་བྲུབ་ཁུང་གི་སྟེང་དུ་གནམ་ལྕགས་ཀྱི་འཁོར་ལོ་རྣོ་ངར་ལྕི་ཞིང་འཐས་པ་གཡས་སུ་འཁོར་ཞིང་འོག་ཕྱོགས་སྲིད་པའི་གཞི་འཛིན་ཁྲོ་ཆུ་ཞུན་མའི་འཁོར་ལོ་གཡོན་དུ་འཁོར་བ༔ སྤུ་གྲིའི་སོ་འཐབ་དྲག་ཏུ་བསྐྱོད་པས་བྱད་མ་རྣམས་ཤ་ཁྲག་དམར་ཉིལ་ཉིལ་གཏུབ་པ་ལ༔ ལས་ཀྱི་ཕོ་ཉ་རྣམས་ཧབ་སྒྲ་དི་རི་རི་འཚུབ་ཅིང་ཟོས་པར་བསམ༔ ཡང་ཕྱི་རོལ་ཟློག་བྱེད་ཀྱི་ཁྲོ་བོས་ཟློག་སྔགས་དང་བསད་སྔགས་འབྲུག་ལྟར་སྒྲོགས་པར་མོས་ལ། བསད་སྔགས་ནི། ཨོཾ་བཛྲ་ཙཎྜ་པདྨ་ཧེ་རུ་ཀ་ཧཱུྃ་ཕཊ྄ཿ བྱད་མ་ནྲྀ་ཏྲི་ཏྲིག་ནན་ཨེ་ཧུར་ཐུམ་བཛྲ་རྦད་བྷྱོཿ ཨོཾ་ཏྲིག་ཁྲོཾ་བྷྱོཿ མཱ་ར་དུ་བྱད་མ་ཟློག་ཟློག༔
ཅེས་བཟླས། སྲོད་ཐུན་ལ་བཟློག་དམིགས་ནི། བདག་ཉིད་དཔལ་ཆེན་ཕྱག་རྒྱ་ཡོངས་རྫོགས་པ༔ སྟོང་གསུམ་ཟིལ་གནོན་འཇིག་རྟེན་གཡོ་ཞིང་འཁྲུགས༔ སྡེ་བརྒྱད་གནོད་བྱེད་སྒབ་འདྲེ་རྦོད་གཏོང་རྣམས༔ དབང་མེད་འདར་ཆུམ་བླ་རྟེན་སྲོག་ཡིད་འཕྲོག༔ ཟློག་བྱེད་ཁྲོ་ཚོགས་དྲག་སྔགས་སྟོབས་ལྡན་པས༔ བྱད་མ་རང་གཤེད་དབབ་ནས་བརླག་པར་གྱུར༔ ཞེས་གསུངས་པ་བཞིན་དམིགས་པ་ཕོག་ལ་ཟློག་སྔགས་ནི། ཨོཾ་ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ྄༔
ཨཱཿཧཱུྃ༔ བྱད་མ་ནྲྀ་ཏྲི་ཏྲིག་ནན༔ ཨེ་ཐུམ་ཛ་རྦད་བྷྱོཿ ཨོཾ་ཏྲིག་ཁྲོཾ་བྷྱོཿ མཱ་ར་ཡ་དུ་བྱད་མ་ཟློག༔ བྷྱོ་མཱ་ར་ཡ་རྦད༔ ཧཱུྃ་བནྡྷེ་ཤ་ཡ་མྱོག༔ མྱ་ལོ་ཤ་ཡ་རྦད༔ ཏི་ལོ་ཤ་ཡ་རྦད༔ ནུ་ལོ་ཤ་ཡ་རྦད༔
བནྡྷེ་བྲག་ཚལ་པ༔ སྲོག་རྩ་ཆོད༔ སྙིང་རྩ་ཆོད༔ རྩད་ནས་ཆོད༔ དྲུངས་ནས་ཕྱུངས༔ བདག་ཅག་འཁོར་དང་བཅས་པ་ལ་རྦོད་གཏོང་ཕུར་ཁ་གནོད་པ་ཐམས་ཅད་དམ་ཉམས་དགྲ་ལ་ཨ་མུ་ཀ་ཕྱེས༔ ཕྱེ་མར་ཕུར་ཡ་ཛཿ ཤིང་ཏྲིང་མཱ་ར་ཡ་རྦད༔ ཅེས་ཟློག་སྔགས་ཅི་མང་བཟླས་མཐར་ཐལ་རྡེབ་ནི། ན་མོ༔
བླ་མ་སངས་རྒྱས་ཆོས་དགེ་འདུན༔ ཡི་དམ་དཀྱིལ་འཁོར་ལྷ་ཚོགས་དང་༔ མཁའ་འགྲོ་ཆོས་སྐྱོང་བྱིན་རླབས་དང་༔ གསང་སྔགས་དྲག་པོའི་མཐུ་སྟོབས་ཀྱིས༔ རྣལ་འབྱོར་བདག་ཅག་འཁོར་བཅས་ལ༔ སྔོན་གྱི་ལས་དང་འཕྲལ་གྱི་རྐྱེན༔ ཆག་ཆེ་ཉམ་ང་རྨི་ལྟས་རྩུབ༔ རྦོད་གཏོང་རྦད་འདྲེ་ཟོར་ཐུན་ཧོྃ༔ བྱད་ཕུར་གཏད་ཁྲམ་ཕུང་སེལ་ངན༔ བཞི་བརྒྱ་རྩ་བཞིའི་ནད་རྣམས་དང་༔
སྟོང་ཕྲག་བརྒྱད་ཅུའི་བགེགས་ཀྱི་ཚོགས༔ སྒྲུབ་ལ་བར་དུ་གཅོད་པ་ཡི༔ བདུད་སྡེ་དཔུང་དང་བཅས་པ་རྣམས༔ བྷྱོ་བྷྱོ་སྡང་བའི་དགྲ་ལ་ཟློག༔ དགྲ་བགེགས་སྟེང་དུ་མཱ་ར་ཡ༔ ནྲྀ་ཏྲི་ཤ་ཏྲུཾ་ཧུར་ཐུམ་ཛཿ བྷྱོ་བྷྱོ་ཟློག་ཟློག་ཧཱུྃ་ཡཾ་ཕཊ྄ཿ ཡང་དམིགས་བསལ་ནད་རིམས་དང་གདོན་བགེགས་འཇོམས་པའི་ལས་སྦྱོར་ལ་རྩལ་འདོན་ན། རང་ཉིད་ཆེ་མཆོག་པདྨ་ཁྲག་འཐུང་དུ་གསལ་བའི་ཐུགས་ཀ་ནས་ལས་ཀྱི་གིང་བཞི་སྤྲུལ་པའི་ཁྱུང་ལྔ་སྒྲོལ་བའི་མ་མོ་བཞི་ཁྲོ་བོ་རང་འདྲ་དང་བཅས་ནས་སྐར་མདའ་འཁྲུགས་པ་ལྟར༔ མེ་དཔུང་གི་རང་བཞིན་འབར་ཞིང་སྟོང་ཁམས་ཁེངས་པར་འཕྲོས་པས༔
ནད་ནད་བདག་དང་བཅས་པ་ཧུབ་ཧུབ་ལྗིབ་ལྗིབ་ཏུ་ཟོས་ནས་ལྷག་མ་མེད་པ་རྡུལ་དུ་བརླགས་པར་ བསམ༔ ཡང་ལྕགས་སྡིག་ནག་པོ་བྱེ་བ་དུང་ཕྱུར་འཕྲོས་ཤིང་རྒྱལ་ནད་སྲོག་རླུང་དུ་གྱུར་པ་རྣམས་བརླགས་པར་བསམས་ལ་ནད་འཇོམས་པར་བུའི་ལས་སྔགས་གཉིས་ཀྱང་སྦྱར་ལ། དང་པོ་ལས་སྔགས་ནད་འཇོམས་ནི། ཨོཾ་མ་ཧཱ་གུ་རུ་ཁྲོཾ་ཀ་ར་གིང་ཀ་ར་ཙ་མུན་ཏྲི་ཏ་ཡ༔ ཀ་ལ་དུནྟི་ཙིཏྟ་ལ་བྷྱོ་བྷྱོཿ ཨོཾ་ཤེ་ལ་དུ་གིང་རཱ་ཛ་ཤིག་ཤིག༔ ནཱ་ག་དུ་ན་དུནྟི་ཏྲི་ཟློག་ཟློག༔ ཨོཾ་ཨ་ཀ་ཙ་ཏུ་མཱ་ར་ཡ་རྦད་རྦད༔ རཀྴ་དུ་ཏྲི་སྙིང་ལ་བྷྱོ་བྷྱོཿ ཚ་བ་ཚ་ནད་མཱ་ར་ཡ་ནན་ནན༔
ཨོཾ་དུ་ན་དུ་ན་ཤིག་ཤིག༔ ཧག་ཚལ་པ་ཁ་ལ་དུནྟི་བྷྱོ་བྷྱོཿ ཧ་ཆིང་རྦ་དུ་ཏྲི་ཁ་ལ་བྷྱོ་བྷྱོཿ སྤེལ་ཚིག་སྦྱར༔ ཙིཏྟ་ཟུང་ཟུང་ཡཾ་ཡཾ་རྨུག་རྨུག༔ ཆུམ་ཆུམ་བཾ་རིལ་མཱ་ར་ཡ་རྦད་རྦད༔ གཉིས་པ་ལས་སྔགས་ནད་བདག་འཇོམས་བྱེད་ནི། ཨོཾ་དུ་ཆིང་ནག་པོ་ནད་བདག་གི་སྲོག་ལ་རྦད་རྦད༔ པྲ་ཆིང་ནག་པོ་བདུན་དྲུག་གི་ཤ་ལ་ཟོ་ཟོ༔ ཁྲོ་ཆུ་ཁོལ་མ་རྒྱ་ནད་ཀྱི་སྙིང་ལ་བྷྱོ་བྷྱོཿ
བྱ་ཁྱུང་ནག་པོ་རྒྱུ་གཟེར་གྱི་སྙིང་ལ་རྦད་རྦད༔ ལྕགས་སྡིག་ནག་པོ་རྒྱལ་བསེན་གྱི་སྲོག་ལ་ཆུམ་ཆུམ༔ ཕག་ནག་ཁྲོ་གཏུམ་རིམས་ཡམས་ཀྱི་དབུགས་ལ་སྡུད་སྡུད༔ ཏྲིག་ཁྲོཾ་ནག་པོ་ཤ་ཁོལ་གྱི་སྙིང་ལ་བྷྱོ་བྷྱོཿ བྷེ་ཏྲི་ནག་པོ་ཁྲག་སྐྱུག་གི་ནད་ལ་ཐུམ་ཐུམ༔ ཨརྩིག་ནག་པོ་དམར་བཤལ་གྱི་སྲོག་ལ་རྔུབ་རྔུབ༔ ཀ་རུ་ནག་པོ་རྒྱ་འབྲུམ་གྱི་ནད་ལ་ཤིག་ཤིག༔ ཁེ་ཏྲ་ནག་པོ་རྒྱུག་གཟེར་གྱི་སྲོག་ལ་ཧུར་ཧུར༔ ཡཀྴ་ནག་པོ་འགོ་ནད་ཀྱི་སྲོག་ལ་རྦད་རྦད༔ ཏྲིག་ཁྲོཾ་ར་ཙ་ཁྲག་སྐྱུག་གི་ནད་ལ་རྦད་རྦད༔
ཁྲོྃ་ག་རུ་ཊ་པཉྩ་འབྱུང་ལྔའི་ནད་ལ་ཤིག་ཤིག༔ ནད་བདག་རིམས་བདག་ཕོ་མོ་མྱོག་མྱོག་དྲིལ་དྲིལ༔ ཐུན་ཐུན་རྦད་རྦད་སྭཱ་ཧཱ༔ ཞེས་གང་མང་དང་བཟླས་ལ་དམིགས་བསལ་རྫས་དང་སྲུང་བ་སོགས་ཡོད་ན་དེ་ལ་སྔགས་གདབ། གཞན་ཡང་རྒྱལ་བསེན་དམ་སྲི་སྲིན་མོ་འབྱུང་པོ་སོགས་ཨར་ལ་གཏད་པ་དང༌། མནན་བསྲེག་འཕང་བ་སོགས་མངོན་སྤྱོད་ཀྱི་ལས་སྦྱོར་འདོད་ན་སྤྱི་ལྟར་བྱ་ལ་སྐབས་འདིར་བསྙེན་སྒྲུབ་དཀྱུས་མའི་དམིགས་རྣམ་གཙོ་ཆེ་བའི་དབང་དུ་བྱས་པ་ཡིན་ནོ། གཞན་ཐུན་དང་སྔོན་རྗེས་རྣམས་བསྙེན་པ་དང་ཕྱོགས་མཚུངས་སོ། རྗེས་ཀྱི་བྱ་བ་ལ། དང་པོ། སྒྲུབ་པ་སང་གྲོལ་རྒྱུའི་དེ་རིང་གི་དགོང་ཐུན་མཇུག་ཏུ་དངོས་གྲུབ་ཀྱི་རྫས་གསར་པ་བཤམས་ལ་སྲོད་ཐུན་བཟླས་པའི་གཤམ་དུ།
རང་གི་ཐུགས་ཀ་ནས་འོད་ཟེར་དམར་པོ་ལྕགས་ཀྱུ་ལྟ་བུ་གྲངས་མེད་པ་འཕྲོས་མདུན་བསྐྱེད་ཀྱི་ལྷ་ཚོགས་རྣམས་ཀྱི་ཐུགས་ཀར་ཕོག་པས་སྔོན་གྱི་ཐུགས་དམ་རྗེས་སུ་དགོངས་ཏེ། སྐུ་གསུང་ཐུགས་ཡོན་ཏན་ཕྲིན་ལས་ཀྱི་དངོས་གྲུབ་ཐམས་ཅད་འོད་ཟེར་ཁ་དོག་སྣ་ལྔའི་རྣམ་པར་བདག་དང་སྒྲུབ་པའི་རྫས་ལ་ཐིམ་པས་ཡེ་ཤེས་མཆོག་གི་གཟི་བྱིན་འབར་བར་གྱུར། ཨོཾ་བཛྲ་ཙཎྜ་པདྨ་ཧེ་རུ་ཀ་ཧཱུྃ་ཕཊ྄ཿ ཀཱ་ཡ་ཝཱཀྐ་ཙིཏྟ་གུ་ན་ཀརྨ་སརྦ་སིདྡྷི་ཕ་ལ་ཧཱུྃ་ཧཱུྃ༔ ཞེས་བཏགས་པ་བརྒྱ་རྩ་ཙམ་བཟླ། ཕྱིར་ནངས་ཐོར་ཐུན་ལ་ཕྲིན་ལས་གཞུང་བསྲངས་ཏེ། བཟླས་པ་ཁ་སྐོང་མཆོད་བསྟོད་བཅས་གྲུབ་ནས་གསོལ་ཁ་ཁྱུག་ཙམ་བཏང་ནས་སྐོང་བཤགས་ཚོགས་མཆོད་བསྒྲལ་བསྟབ་བར་གཞུང་ལྟར་ལ་སྐབས་འདིར་དངོས་གྲུབ་ལ་མི་དབང་ཞིང་བལྟ་ཉན་གྱི་བགེགས་ཚར་བཅད་པའི་ཕྱིར་བགེགས་བསྐྲད་སྲུང་འཁོར་བྱིན་འབེབས་བཅས་བྱ། དེ་ནས་ཡེ་ཤེས་ལྷ་ལ་འཁོན་གཅུགས་བཤགས་ཕྱིར་གནོང་འགྱོད་དྲག་པོས་ཡེ་ཤེས་སྐུ་མཆོག་མ། ཡིག་བརྒྱ་བཅས་སོང་ནས་དངོས་གྲུབ་བླང་བ་དངོས་ལ་འཇུག་པ་ནི། རང་གི་ཐུགས་ཀ་ནས་འོད་ཟེར་དམར་པོ་ལྕགས་ཀྱུ་ལྟ་བུ་གྲངས་མེད་པ་འཕྲོས་མདུན་བསྐྱེད་ལྷ་ཚོགས་རྣམས་ཀྱི་ཐུགས་ཀར་ཕོག་པས་ཐུགས་དམ་རྗེས་སུ་དགོངས་ཏེ་སྐུའི་གནས་དང་སྦྱོར་མཚམས་ནས་སྐུ་གསུང་ཐུགས་ཡོན་ཏན་ཕྲིན་ལས་ཀྱི་དངོས་གྲུབ་རྣམས་ཀྱང་བྱང་སེམས་བདུད་རྩི་འོད་ཟེར་འབར་བའི་རྣམ་པར་སྤྱན་དྲངས།
བདག་ལ་ཐིམ་པས་མཆོག་དང་ཐུན་མོང་གི་དངོས་གྲུབ་མ་ལུས་པ་ཐོབ་པར་བསམས་ལ། ཨོཾ་བཛྲ་ཙཎྜ་པདྨ་ཧེ་རུ་ཀ་ཧཱུྃ་ཕཊ྄ཿ སརྦ་སིདྡྷི་ཕ་ལ་ཧཱུྃ་ཧཱུྃ། ཞེས་བཏགས་པ་བརྒྱ་སྟོང་བཟླས་མཐར་གཞུང་གི་དངོས་གྲུབ་བླང་བའི་ཚིག་བརྗོད་ལ། སྒྲུབ་རྟེན་ལྷར་གསལ་བའི་གནས་རྣམས་ནས་འོད་ཟེར་སྣ་ལྔ་རང་གི་གནས་ལྔར་ཐིམ་པས་མི་ཟད་རྒྱན་འཁོར་ལྔ་དང་ཐུན་མཆོག་རིགས་ཀྱི་དངོས་གྲུབ་ཐམས་ཅད་ཐོབ་པར་བསམས་ལ། སྒྲུབ་རྟེན་རྣམས་གནས་ལྔར་གཏུགས་ཤིང་བདུད་རྩི་མྱང༌། དངོས་གྲུབ་ཀྱི་རྫས་ཆ་གསུམ་དུ་བགོས་པའི་ཕུད་དང་པོ་དཀྱིལ་འཁོར་གྱི་ལྷར་ཕུལ། ཆ་གཅིག་སྦྱིན་སྲེག་གི་རྫས་ལ་བསྲེ། ཆ་གཅིག་རང་གིས་ལོངས་སྤྱོད་པར་བྱའོ། དེ་ནས་ཆད་ལྷག་ཁ་སྐོང་རྩ་སྔགས་ཀྱི་བཅུ་ཆ་མེ་མཆོད་བྱ་བར་གསུངས་པ་བཞིན་ཉིན་འདི་རང་དུ་དབུ་འཛུགས་པར་མོས་ན་སྐབས་འདིར་བསྙེན་སྒྲུབ་ཁ་སྐོང་ཞི་བའི་སྲེག་བླུགས་ཟླ་བའི་བདུད་རྩི་ལྟར་བྱའོ།
དེ་ནས་དངོས་གྲུབ་ཀྱི་རྫས་དང་ཚོགས་ལ་རོལ་ནས་ལྷག་གཏོར་སྐབས་སྔར་བཙོན་འཛིན་བྱས་པའི་ལྷག་མ་རྣམས་ཀྱང་ལྷན་ཅིག་ཏུ་སྤུངས་ལ་ཕྱིར་གཏོང༌། ཆོས་སྐྱོང་གཏོར་འབུལ་དུས་གཏོར་མ་རྣམས་ཡང་ཐོག་ལྟ་བུར་ཕུལ། ཆད་བརྟན་ལ་རྒྱུན་བཞག་གཏོར་མ་ཕྱིར་བསྐྱང་ཞིང་རྟ་བྲོ་བརྡུང༌། གཏང་རག་གི་མཆོད་བསྟོད་རྒྱས་པར་བྱས་ལ་ནོངས་པ་བཤགས། མདུན་རྟེན་ཡོད་ན་བརྟན་བཞུགས་བྱ། དམ་ཚིག་པ་རང་ལ་བསྡུ། བདག་གི་རྣལ་འབྱོར་ཡང་འོད་གསལ་དུ་བསྡུ་ཞིང་རྒྱུན་སྤྱོད་གོ་བགོ་ལ་ནང་མཚམས་བཀྲོལ། ཕྱི་མཚམས་རྒྱལ་ཐོ་སོགས་ཡོད་ན་བསྡུ་ཞིང་ནང་དུ་ལོགས་ལ་བསྔོ་སྨོན་དང་ཤིས་བརྗོད་གང་རྒྱས་བྱས་ཏེ་ཐོག་མར་དམ་ཚིག་གཅིག་པ་རྣམས་དང་འཕྲད་ལ་དེ་ནས་རིམ་གྱིས་གཞན་ལ་འཕྲད་པར་བྱ་བ་ཡིན་ལ། རྗེས་སུ་ཡང་གཏང་རག་ཚོགས་ཀྱི་འཁོར་ལོ་དང་ཆོས་སྐྱོང་གི་སྐོང་གསོལ་སོགས་མཐའ་རྒྱས་པར་བྱ་ལ་བཀྲ་ཤིས་དགེ་ལེགས་ཀྱི་ངང་དུ་གྲོལ་བར་བྱའོ།
ཞེས་བླ་མ་དྲག་པོ་པདྨ་ཁྲག་འཐུང་གི་བསྙེན་སྒྲུབ་ཀྱི་ཡི་གེ་གྲུབ་གཉིས་འདོད་པ་འཇོ་བའི་དཔལ་སྟེར་ཞེས་བྱ་བ་འདི་ཡང་རིང་ལུགས་འདི་ཉིད་ཀྱི་བསྟན་ཞབས་སུ་སྐྱེས་ཤིང་བསྟན་པའི་སྲི་ཞུ་སྒྲུབ་པའི་མོས་པ་མི་ཕྱེད་པ་ལྡན་ཡང་ཆོས་ནོར་གྱི་འཁོས་པ་ཞན་པས་ཅི་བྱ་ལྟོས་མེད་དུ་གྱུར་ཏེ་ལོང་བས་ལོང་བ་ཁྲིད་པའི་དཔེ་ལྟར་ལམ་འདིར་ཞུགས་པར་འདོད་པའི་གང་ཟག་བདག་འདྲའི་བླུན་རྨོངས་ཀྱི་རིགས་ཅན་རྣམས་ལ་ཕན་པར་བྱ་བའི་ཆེད་དུ་དམིགས་ཏེ།
རང་གཞུང་གི་དགོངས་པ་གཙོ་བོར་བཟུང་ཞིང་རིགས་མཐུན་གཞན་དང་ཡང་གོང་བསྟུན་རྩ་གསུམ་བསྙེན་སྒྲུབ་སྤྱི་འགྲོས་ལྟར་བཀོད་པའི་ཚུལ་ཡིན་ཡང་སྤྱིར་བསྐྱེད་རྫོགས་ཡོན་ཏན་གྱི་ནར་མ་སོན་ཞིང་ལག་ལེན་མྱོང་བ་ཕྲ་བས་ཚིག་དོན་གཉིས་ལ་ནོར་འཁྲུལ་ཆུ་གཉེར་བཞིན་མུ་མེད་པ་ཡོད་ངེས་པས་བསྟན་འདིར་ལྷག་པའི་བསམ་པ་ལྡན་པའི་མཁྱེན་དཔྱོད་ཅན་དག་གིས་ཅི་ནས་ཀྱང་དག་བཅོས་ཡོང་བར་སྙིང་ཐག་པ་ནས་གསོལ་བ་ལན་བརྒྱར་འདེབས་པ་ཡིན་པས་དེ་ལུགས་བཞིན་ཐུགས་བརྩེའི་སྤྱན་རས་ཡངས་པོས་བཙའ་བ་མཁྱེན་མཁྱེན། ཞེས་པའང་མ་ཧཱ་གུ་རུ་པདྨ་སཾ་བྷ་ཝ་ཉིད་མཆོག་གི་རིག་འཛིན་མངོན་དུ་བརྙེས་པའི་སྒྲུབ་གནས་བལ་ཡུལ་ཡང་ལེ་ཤོད་ཀྱི་ཆར་བོད་སྐྱོང་བརྟན་མ་བཅུ་གཉིས་སོགས་སྲིད་པའི་ལྷ་ཀླུ་གཉན་གསུམ་བཀའ་དམ་གྱི་རྩིས་སུ་ཕབ་པའི་གནས་མཆོག་ཨ་སུ་ར་མི་འགྱུར་རྡོ་རྗེའི་ཀེའུ་ཚང་དང་འདབས་འབྲེལ་བའི་གནམ་ལྕགས་སྒྲུབ་སྡེ་གསང་སྔགས་ཕུར་པ་གླིང་ཞེས་རྩེ་མོར་རྡོ་རྗེའི་བྲག་རི་བ་གམ་བརླིང་ཞིང་བརྗིད་ཆགས་པ། བར་དུ་ལྗོན་ཤིང་སྣ་ཚོགས་ཕང་ཕུང་དུ་གཡོ་ཞིང་ཚར་དུ་དངར་བར་འཁྲི་ཤིང་དང་ལྕུག་ཕྲན་གྱི་དྲྭ་བ་བྲེས་པར་མེ་ཏོག་སྣ་ཚོགས་གྱི་ཆུན་པོའི་མགོ་བོ་ལྡམ་ལྡེམ་དུ་གར་རྩེད་བསྒྱུར་ཞིང་བྱ་རིགས་སྣ་ཚོགས་ཀྱི་སྐད་སྙན་གྱི་འགྱུར་ཁུག་ལྷང་ལྷང་དུ་སྒྲོགས་པ། གཡས་གཡོན་དུ་རྣལ་འབྱོར་ཕོ་མོ་རྣམས་ཀྱི་གསུང་དབྱངས་དང་ཌཱ་དྲིལ་གྱི་སྒྲ་སྐད་སིང་སིང་དུ་སྒྲོགས་པའི་གནས་མཆོག་ག་ལ་བ་དེར་གནས་པའི་སྒྲུབ་བརྩོན་ཨཽ་ཌཱིས་ཐུན་ཁང་དུ་གང་གིས་གསུང་བསྐུལ་བཞིན་སྒོ་ཆེན་རྒྱལ་བའི་སྤྲུལ་རབས་ལྔ་པའི་མིང་འཛིན་ཨོ་རྒྱན་གསང་སྔགས་བསྟན་པ་འཛིན་པའི་མིང་དུ་བཏགས་ཀྱང་དོན་གྱི་རྐང་འདྲེན་པ་དེས་སྨྲས་རིམ་བཞིན་གློག་ཀླད་འཕྲུལ་གྱི་དོ་ར་རུ་ལྕུག་ཕྲན་སོར་མོའི་གར་པ་བསྐུལ་བ་པོ་ཉིད་ཀྱིས་བགྱིས་ཤིང་རབ་བྱུང་བཅུ་བདུན་ཤིང་ཕོ་སྤྲེལ་གྱི་ཆོ་འཕྲུལ་ཟླ་བའི་དམར་ཕྱོགས་རྒྱལ་བ་དང་པོའི་དུས་ཚེས་ལ་གྲུབ་པར་བགྱིས་པ་འདིས་ཀྱང་དམན་པ་རྣམས་ལ་ཕན་ཐོགས་ཤིང་མཁས་པ་རྣམས་ཐུགས་བསྐུལ་བའི་གཡབ་མོ་རུ་གྱུར་ཅིག། །། ༄༅། །བླ་མ་དྲག་པོ་པདྨ་ཁྲག་འཐུང་གི ། རྫོགས་རིམ་སྙིང་པོའི་ཡང་བཅུད་བཞུགས་སོ། རང་རིག་བླ་མ་ཧེ་རུ་ཀ་ལ་ཕྱག་འཚལ་ལོ། བླ་མ་དྲག་པོའི་སྤྲོས་མེད་རྫོགས་རིམ་ཉམས་སུ་ལེན་པ་ལ་སྦྱོར་དངོས་རྗེས་གསུམ་ལས། དང་པོ། གནས་དབེན་པར་ངེས་འབྱུང་དང་བྱང་ཆུབ་སེམས་ཀྱི་ཀུན་ནས་བསླངས་ཏེ་རྣམ་གཡེང་དང་འདུ་འཛི་སྤངས་ལ་རྩེ་གཅིག་ཏུ་བསྒོམ་པར་བྱའོ།
གཉིས་པ་དངོས་གཞི་རྫོགས་རིམ་ལ་གཉིས། ཐུན་མོང་དང་ཐུན་མིན་ནོ། དང་པོ་ལའང་གཉིས་ཏེ་མཚན་བཅས་དང་མཚན་མེད་དོ། དང་པོ་མཚན་བཅས་ནི། གཏེར་གཞུང་རྡོ་རྗེའི་ཚིག་རྐང་ལས། རྫོགས་རིམ་ཐུགས་ཀའི་ཧཱུྃ་དམར་ཁོ་ན་ལ༔ རླུང་ཡིག་རིག་པ་དྲིལ་ལ་མདུང་ཚུགས་གཏད༔ ཅེས་པ་བཞིན། རྫོགས་པའི་རིམ་པ་བསྒོམ་པ་ནི། ཐོག་མར་བྱང་ཆུབ་སེམས་བསྐྱེད་ལ།
བླ་མའི་རྣལ་འབྱོར་རྩལ་དུ་བཏོན་ཞིང་བླ་མའི་ཐུགས་དང་རང་སེམས་བསྲེ། དེ་ནས་ལུས་རྣམ་སྣང་ཆོས་བདུན་དྲང་པོར་བསྲངས། སེམས་ཀྱི་གང་ཡང་མི་དམིགས་པར། རང་གི་མདུན་དུ་བླ་མ་དྲག་པོས་བྲིས་སྐུའམ། ཐུགས་སྲོག་ཧཱུྃ་ཡིག་དམར་པོ་བྲིས་པ་ལ་རབ་གནས་བྱ། དེ་ནས་ཉེ་རིང་མིག་གི་བལྟ་བདེ་བའི་སར་བཞག ། དེ་ཁོ་ན་ལ་སེམས་གཏད་དེ་ལུས་མི་འགུལ། མིག་མི་འཛུམ། བར་རླུང་ཅུང་ཟད་བཟུང༌། མདོར་ན་རླུང་ཡིག་རིག་པ་གནད་གཅིག་ཏུ་དྲིལ་ཏེ་ཤེས་པ་མདུང་ཚུགས་སུ་གཏད་ཅིང་བློ་ཡི་སྤྲོས་རྟོག་དང་བྲལ་བའི་ངང་ཡེ་རེ་སེང་ངེར་བཞག་པར་བྱའོ།
གཉིས་པ་མཚན་མེད་ནི། དེ་ལ་གོམས་ན་སྐུ་དང་ཧཱུྃ་སོགས་ཡིད་ངོར་ལྷག་གེར་འཆར་བར་སེམས་འཛིན་གྱི་རྟེན་ཙམ་བྱས་ནས་བསྒོམ་པས་ཆོག་གོ ། དེ་ལྟར་ལེགས་པར་གོམས་ན་ཞི་གནས་བདེ་གསལ་མི་རྟོག་པའི་ཉམས་མུ་མེད་པར་འཆར་ཞིང་སེམས་འཁྲུལ་རྟོག་རྦ་རླབས་རང་སར་ཞི་ནས་སེམས་ཀྱི་རང་བཞིན་ཆུ་བོའི་ངང་དྭངས་པ་བཞིན་གསལ་སྟོང་བརྗོད་པ་དང་བྲལ་བའི་ཉམས་སྐྱེ་བར་འགྱུར་རོ། སྐབས་སུ་རྩལ་སྦྱོང་བ་ནི། ཧཱུྃ་སྒྲ་སྒྲོགས་ཤིང་སྣང་སྲིད་ཐམས་ཅད་ཧཱུྃ་གིས་གང་བར་བསམ། ཡང་རེས་འགའ་ཧཱུྃ་རྣམས་གནས་འགྱུར་ཏེ་ཁྲོ་བོ་ཁྲོ་མོའི་གང་བར་བསམ། ཡང་སྐབས་འགར་ཁྲོ་བོ་ཁྲོ་མོ་རྣམས་གནས་འགྱུར་ཏེ་ཧཱུྃ་ཁ་དོག་ལྔ་ལྡན་གྱིས་སྣང་སྲིད་ཀྱི་ཁྱོན་ཐམས་ཅད་ཁེངས་པར་བསྒོམ། སྐབས་སུ་རང་བཞིན་འུབ་ཀྱིས་བདག་ལ་བསྡུ་བ་དང་མི་དམིགས་གསལ་སྟོང་ཀ་དག་ངང་ལ་ཡུན་རིང་དུ་གནས་པར་བྱའོ། གཉིས་པ་དངོས་གཞི་སྤྲོས་མེད་ཉམས་ལེན་ནི། གཏེར་གཞུང་རྡོ་རྗེའི་ཚིག་རྐང་ལས།
འདས་པ་འགགས་ཤིང་མ་འོངས་མ་སྐྱེས་པའི༔ ད་ལྟའི་ཤེས་པ་རིག་སྟོང་ལམ་དུ་ཁྱེར༔ ཞེས་གསུངས་པ་བཞིན་ལུས་གནད་སོགས་སྔར་ལྟར་འདྲ་ལ་དམིགས་པའི་གནད་བླ་མའི་རྣལ་འབྱོར་རྩལ་དུ་བཏོན་ཏེ་དབང་བཞི་བླངས་ཤིང་ཐུགས་ཡིད་བསྲེས་ལ་མཉམ་པར་བཞག ། དེ་ཡི་ཚེ་ཅི་ཡང་དྲན་མེད་ཐོམ་མེ་ཡེ་རེ་ཀུན་གཞི་ལུང་མ་བསྟན་དུ་སོང་བའང་མ་ཡིན་ལ། མི་རྟོག་པའི་ཉམས་ཧད་དེ་བ་དེ་སྒོམ་དུ་འདོད་པའང་མ་ཡིན། རྣམ་རྟོག་མི་འགྱུ་དགུ་འགྱུ་འདི་ཡང་སྒོམ་དུ་འདོད་པ་མ་ཡིན་ཞིང༌། རྣམ་རྟོག་ཆེད་དུ་བཀག་པའང་མ་ཡིན་པར་གང་ཤར་གྱི་རྣམ་རྟོག་ལ་གཅེར་གྱིས་བལྟས་པས་ཡུལ་སྣང་མ་འགགས་ཀྱང་དེར་འཛིན་རྟོག་པ་མེད་པར་ས་ལེ་ཧྲིག་གེ་འདི་ཀའི་ཐོག་བཟོ་མི་འཆོས་པར་ལྷོད་ཀྱིས་ཀློད་ལ་འཇོག་པ་སྟེ། མདོར་ན་འདས་པའི་རྣམ་རྟོག་གི་རྗེས་མི་གཅོད། མ་འོངས་པའི་རྣམ་རྟོག་གི་མདུན་མི་བསུ། ད་ལྟའི་ཤེས་པ་སྐད་ཅིག་མ་དེ་ལ་བློ་ཡི་བསྒྱུར་བཅོས་སྤུ་ཙམ་ཡང་མ་བྱས་པ་གཉུག་མའི་གཤིས་ཀྱི་གནས་ལུགས་རིག་སྟོང་རྗེན་པ་དེ་ཁོ་ན་ཉིད་དུ་ལ་བཟླ་བར་བྱའོ།
རྗེས་ཐོབ་ཏུ་ཚོགས་དྲུག་གི་སྣང་བ་གང་ཤར་སྒྱུ་མ་ལྟ་བུའི་ལམ་འཁྱེར་ལ་སློབ་དགོས་ཏེ། དེའང་གཏེར་གཞུང་ལས། བདུད་དང་དམ་སྲི་རྒྱལ་འགོང་ལ་སོགས་པ༔ ཐམས་ཅད་སེམས་ཀྱིས་སྣང་བ་ཁོ་ན་སྟེ༔ ཞེས་གསུངས་པས་བདུད་ཐམས་ཅད་ཀྱི་རྩ་བ་མ་རིག་པ་ཡིན་ཞིང་དེ་ལས་གཟུང་འཛིན་གྱི་སྣང་བ་མཆེད་དེ། དེ་ལ་ནང་དུ་ཆགས་སྡང་ཨ་འཐས་སུ་ཤར་བས་ཕྱི་རུ་ཞེ་སྡང་ཕོ་གདོན་དམ་སྲི་དང་རྒྱལ་འགོང༌། འདོད་ཆགས་མོ་གདོན་དང་བསེན་མོ། གཏི་མུག་ཀླུ་གདོན་ལ་སོགས་པ་རྣམ་རྟོག་འཁྲུལ་པའི་དབང་གིས་ཇི་ལྟར་ཤར་ཡང་དོན་ལ་ཐམས་ཅད་རང་སེམས་ཀྱི་ཆོ་འཕྲུལ་འཁྲུལ་པའི་སྣང་བ་ཁོ་ན་ཙམ་སྟེ། རྣམ་རྟོག་ལས་གཞན་པའི་སེམས་ཞེས་གྲུབ་པ་རྡུལ་ཙམ་ཡང་མེད་དོ། ཡང་གཏེར་གཞུང་ལས།
སེམས་ལ་ངོ་བོ་ངོས་བཟུང་མཚན་མ་མེད༔ གསུངས་པ་བཞིན། སེམས་ཀྱི་ངོ་བོ་ལ་ཚུར་བལྟས་ན་འདི་ཡིན་འདི་མིན་ཞེས་སྨྲ་བསམ་བརྗོད་པའི་ཡུལ་ལས་འདས་ཤིང་ངོས་བཟུང་དང་མཚན་མ་མེད་དེ་རྒྱུད་ལས། རྩ་བ་མེད་པའི་སེམས་ཉིད་ལ། ། བསྩལ་བས་མི་རྙེད་ངོས་བཟུང་མེད། ། ཇི་བཞིན་ཡེ་ཡིན་སྟོང་པའི་ངང༌། ཞེས་གསུངས་པ་བཞིན་བཟོད་ནས་སྟོང་ཉིད་ལས་འདའ་བ་མེད་དོ། ཡང་གཏེར་གཞུང་ལས། སྟོང་གསལ་དོན་གྱི་པདྨ་ཁྲག་འཐུང་ཆེ༔ གཞན་ནས་མི་འཚོལ་རང་རིག་འདི་ཀ་རང་༔
འཁོར་འདས་གཉིས་མེད་ཆེན་པོར་ལ་བཟླའོ༔ ཞེས་གསུངས་པ་བཞིན། རང་བྱུང་གི་ཡེ་ཤེས་གདོད་ནས་ངོ་བོ་སྟོང་པ། སྟོང་བཞིན་དུ་རང་བཞིན་གྱི་གསལ་ཆ་མ་འགགས་པར་སྟོང་གསལ་རིག་པའི་སྙིང་པོ་ཅན་ཐུགས་རྗེའི་རང་རྩལ་རང་ཤར་རང་གྲོལ་གྱི་ངང་ལ་རང་བབས་སུ་འཇོག་པ་ལས། དོན་དམ་གྱི་པདྨ་ཁྲག་འཐུང་ཞེས་ཆེ་ཆེ་གཉན་གཉན་ཞིག་གཞན་ནས་མི་འཚོལ་བར་དུས་གསུམ་གྱི་རྟོག་པས་མ་བསླད་ད་ལྟའི་ཤེས་པ་བཟོ་བཅོས་ཐམས་ཅད་དང་བྲལ་བའི་རང་བྱུང་གི་རིག་པ་འདི་ཀ་རང་དུ་ཤེས་ན་འཁོར་འདས་ལ་བཟང་ངན་དང་སྤང་བླང་གྱི་བྱ་བ་རྡུལ་ཙམ་མེད་པས་གཉིས་མེད་ཡེ་གྲོལ་ཆེན་པོར་ལ་བཟླ་བར་བྱའོ། གཏེར་གཞུང་རྡོ་རྗེའི་ཚིག་རྐང་ལས། དེ་ལྟར་གོམས་འདྲིས་བརྟན་པ་ཐོབ་པ་ན༔ གཟུང་འཛིན་མཚན་མའི་ཆོས་ཀུན་ཟིལ་གྱིས་གནོན༔ རྡོ་རྗེ་ཧེ་རུ་ཀ་དཔལ་མངོན་སུམ་འགྱུར༔ དེ་ལྟར་དཔྱད་འཇོག་སྤེལ་མའི་ཚུལ་གྱིས་གོམས་ཤིང་འདྲིས་པར་བྱས་པས་རིམ་གྱིས་བརྟན་པ་ཐོབ་པར་འགྱུར་ལ།
དེས་ན་གཟུང་འཛིན་མཚན་མའི་ཆོས་ཀུན་ཉི་མས་མུན་པ་བཅོམ་པ་ལྟར་བདག་མེད་ཡེ་ཤེས་རྡོ་རྗེས་ཟིལ་གྱིས་གནོན་ཞིང་ལོག་རྟོག་བདུད་བཞིའི་གཡུལ་ངོ་ལས་རྣམ་པར་རྒྱལ་བའི་རྡོ་རྗེ་ཧེ་རུ་ཀ་དཔལ་མངོན་སུམ་དུ་འགྱུར་བར་གདོན་མི་ཟ་བ་ཉིད་དོ། དེ་ལྟར་བླ་མ་དྲག་པོ་པདྨ་ཁྲག་འཐུང་གི་རྫོགས་རིམ་སྙིང་པོའི་ཡང་བཅུད་གཏེར་གཞུང་རྡོ་རྗེའི་ཚིག་རྐང་ཟབ་གནད་རྒྱ་མཚོ་ལས། བདག་བློ་ཀུ་ཤའི་རྩེ་མོའི་ཆ་ཤས་ཀྱི་ཅུང་ཟད་བླངས་ཏེ། མ་ཧཱ་གུ་རུས་སྲིད་པའི་ལྷ་འདྲེ་ཆེ་དགུ་རྡོ་རྗེའི་བཀའ་གཙིགས་སུ་ཕབ་པའི་གནས། ཨ་སུ་ར་བྲག་ཕུག་གི་ཉེ་འདབ་ཨེ་ཝྃ་སྒྲུབ་སྡེར་གསང་སྔགས་འཛིན་པ་འཇམ་དཔལ་རྡོ་རྗེས་སྦྱར་བའི་ཡི་གེ་པ་ནི་སྒྲུབ་བརྩོན་རྡོ་བླ་ཨོ་རྒྱན་མིང་གིས་བགྱིས་པ་དགེ་བར་གྱུར་ཅིག། །། ༄༅། ། ཚེ་སྒྲུབ་པདྨ་གསང་ཐིག་གི༔ ཚེ་དཔལ་འགུགས་དང་དངོས་གྲུབ་ལེན་ཆོག་བཞུགས་སོ༔ དེ་ནས་ཚེ་གཏོར་དང་ཚེ་རྫས་ཐོགས་ལ༔ ཧཱུྃ༔ མཁའ་དབྱིངས་རྡོ་རྗེ་མི་འགྱུར་ཀློང་ཡངས་ནས༔
པདྨ་དབང་ཆེན་ཚེ་བདག་ཧེ་རུ་ཀཿ ཌཱཀྐི་ཚེ་འཛིན་མཁའ་འགྲོ་རྒྱ་མཚོའི་ཚོགས༔ མཁའ་སྤྱོད་དག་པ་འཆི་མེད་གནས་ནས་བཞེངས༔ སྔོན་ཚེ་རིག་འཛིན་གསང་བའི་ཚེ་སྒྲུབ་ལྟར༔ དེང་འདིར་སྐལ་ལྡན་བུ་ལ་སྩལ་དུ་གསོལ༔ ངོ་མཚར་རྨད་བྱུང་ཡིད་འོང་ལྷ་ཡི་གཏེར༔ འདོད་པའི་རེ་སྐོང་འཆི་མེད་བདུད་རྩིའི་སྲིད༔ ཀུན་འབྱུང་དངོས་གྲུབ་རྩ་བ་མཆོག་སྩོལ་ལ༔ འཛད་མེད་རྒྱུད་འཛིན་སྨིན་པའི་དབང་མཆོག་བསྐུར༔ ཞེས་རྩ་སྔགས་བཟླས་ཤིང་དབང་བསྐུར༔
དངོས་གྲུབ་ཀྱང་ཞུ། དེ་ནས་ཚེ་རིལ་ཐོགས་ལ༔ ཧཱུྃ༔ བྱིན་རླབས་རྩ་བ་རྒྱུད་ཀུན་གཅིག་བསྒྲིལ་བ༔ འཇིགས་བྲལ་རྡོ་རྗེ་ཚེ་སྲིད་འབྱུང་བའི་རྫས༔ པདྨ་འབྱུང་གནས་ཡབ་ཡུམ་ངོ་བོ་མཆོག༔ ཀུན་འབྱུང་གདོད་ནས་ཟས་མཆོག་རིལ་བུའི་རྫས༔ དམ་རྫས་བཅུད་ལེན་སྙིང་པོ་དོན་ཐོབ་ཤོག༔ ཨོཾ་གུ་རུ་ཌཱཀྐི་ཨཱ་ཡུ་ཥེ་ཛ་ཛཿ ཧ་རི་ནི་ས་རཱ་ག་ཛྙཱ་ན་མ་མ་ཝཱ་ཤཾ་སིདྡྷི་ཛ་ཛཿ
ཚེ་ཆང་ཐོགས་ལ། ཧཱུྃ༔ རིག་འཛིན་རྩ་གསུམ་དབྱིངས་ནས་བདུད་རྩིའི་རྒྱུན༔ ཀུན་འབྱུང་བྱང་སེམས་ཐུགས་དམ་རྒྱུད་བསྐུལ་བ༔ མཁའ་ལས་རང་བྱུང་རིག་པའི་བདུད་རྩི་མཆོག༔ སྐལ་ལྡན་རྩ་རླུང་སྣང་བ་གོང་འཕེལ་རྫས༔ བདེ་དྲོད་འཆི་མེད་བདུད་རྩིའི་དབང་ཐོབ་ཤོག༔ ཨོཾ་གུ་རུ་ཌཱཀྐི་ཨཱ་ཡུ་ཥེ་ཛ་ཛཿ ཧ་རི་ནི་ས་རཱ་ག་ཛྙཱ་ན་མ་མ་ཝཱ་ཤཾ་སིདྡྷི་ཛ་ཛཿ མདའ་དར་ཐོགས་ནས།
ཧཱུྃ་ཛཿ ཤར་ཕྱོགས་རྡོ་རྗེ་རིག་མའི་གཙོ༔ ཕྱག་ན་མདའ་དར་ཚེ་བུམ་འཛིན༔ ཆུ་ལ་དབང་བསྒྱུར་ཌཱཀྐི་མས༔ རྡོ་རྗེ་ཚེ་ཡི་དབང་མཆོག་བསྐུར༔ ཚེ་སྲོག་རྡོ་རྗེས་རྒྱས་གདབ་བོ༔ ཨོཾ་གུ་རུ? མདའ་དར། ཧཱུྃ་ཧཱུྃ༔ ལྷོ་ཕྱོགས་རིན་ཆེན་རིག་མའི་གཙོ༔ ཕྱག་ན་མདའ་དར་ཚེ་བུམ་འཛིན༔
ས་ལ་དབང་བསྒྱུར་ཌཱཀྐི་མས༔ རིན་ཆེན་ཚེ་ཡི་དབང་མཆོག་བསྐུར༔ ཚེ་སྲོག་རཏྣས་རྒྱས་གདབ་བོ༔ ཨོཾ་གུ་རུ? མདའ་དར༔ ཧཱུྃ་བཾ༔ ནུབ་ཕྱོགས་པདྨ་རིག་མའི་གཙོ༔ ཕྱག་ན་མདའ་དར་ཚེ་བུམ་འཛིན༔ མེ་ལ་དབང་བསྒྱུར་ཌཱཀྐི་མས༔ པདྨ་ཚེ་ཡི་དབང་མཆོག་བསྐུར༔ ཚེ་སྲོག་པདྨས་རྒྱས་གདབ་བོ༔
ཨོཾ་གུ་རུ? མདའ་དར༔ ཧཱུྃ་ཧོཿ བྱང་ཕྱོགས་ལས་ཀྱི་རིག་མའི་གཙོ༔ ཕྱག་ན་མདའ་དར་ཚེ་བུམ་འཛིན༔ རླུང་ལ་དབང་བསྒྱུར་ཌཱཀྐི་མས༔ ཀརྨ་ཚེ་ཡི་དབང་མཆོག་བསྐུར༔ ཚེ་སྲོག་རྒྱ་གྲམ་རྒྱས་གདབ་བོ༔ ཨོཾ་གུ་རུ་ཌཱཀྐི་ཨཱ་ཡུ་ཥེ་ཛ་ཛཿ ཧ་རི་ནི་ས་རཱ་ག་ཛྙཱ་ན་མ་མ་ཝཱ་ཤཾ་སིདྡྷི་ཛ་ཛཿ མདའ་དར༔
ཧཱུྃ་ཧྲཱིཿ དབུས་ཕྱོགས་དབྱིངས་ཀྱི་རིག་མའི་གཙོ༔ ནམ་མཁའ་དབང་བསྒྱུར་ཌཱཀྐི་མ༔ ཕྱག་ན་མདའ་དར་ཚེ་བུམ་འཛིན༔ བུདྡྷ་ཚེ་ཡི་དབང་མཆོག་བསྐུར༔ ཚེ་སྲོག་གཡུང་དྲུང་རྒྱས་གདབ་བོ༔ ཨོཾ་གུ་རུ? དེ་ནས་རྡོ་རྗེ་ཐོགས་ལ༔ ཧཱུྃ༔ ཆོས་སྐུ་མི་འགྱུར་རྡོ་རྗེའི་རྒྱ༔ ལོངས་སྐུ་མི་འགྱུར་པདྨའི་རྒྱ༔
སྤྲུལ་སྐུ་མི་འགྱུར་གཡུང་དྲུང་རྒྱ༔ ཌཱཀྐི་མི་འགྱུར་འཁོར་ལོའི་རྒྱ༔ གཏེར་སྲུང་མི་འགྱུར་ཕྱག་མཚན་རྒྱ༔ ཚེ་སྲོག་མི་འགྱུར་གོ་ཁྲབ་རྒྱ༔ ཡེ་ཤེས་མི་ཤིགས་སྟོང་ཉིད་རྒྱ༔ རིམ་བདུན་སྲ་བརྟན་འཇིགས་མེད་ཀྱིས༔ སྐལ་ལྡན་ཚེ་སྲོག་བརྟན་གྱུར་ཅིག༔ ཨོཾ་གུ་རུ་ཌཱཀྐི་ཨཱ་ཡུ་ཥེ་ཛ་ཛཿ ཧ་རི་ནི་ས་རཱ་ག་ཛྙཱ་ན་མ་མ་ཝཱ་ཤཾ་སིདྡྷི་ཛ་ཛཿ རྩ་སྔགས་རྒྱས་གདབ་སྟེ་རབ་གནས་འཐོར༔
ཟབ་གསང་པདྨ་ཐུགས་བཅུད་ཀྱི༔ འཆི་མེད་རྡོ་རྗེའི་གོ་ཁྲབ་འདི༔ ཐུགས་ཀྱི་སྲས་དང་འཕྲད་པར་ཤོག༔ བཀའ་ཡི་རྒྱ་སྲུང་རོལ་པ་སྐྱ་བདུན་རྒྱ༔ ས་མ་ཡ༔ རྒྱ་རྒྱ་རྒྱ༔ ཟབ་རྒྱ༔ གསང་རྒྱ༔ སྦས་རྒྱ༔ གཏད་རྒྱ༔
རིག་འཛིན་གར་དབང་གནམ་ལྕགས་རྡོ་རྗེ་ཧཱུྃ་གིས་རྒ་རྒྱལ་རིན་ཆེན་སྤུངས་པའི་མགུལ་འོད་གསལ་རྡོ་རྗེའི་ཕུག་ནས་གདན་དྲངས་པ་ཤོག་སེར་ཀྱུས་མཐོ་གང་ཞེང་སོར་བཞི་ནས་བཀྲ་ཤིས་ཉིན་པར་ཕབ་པའོ། སརྦ་མངྒ་ལཾ།། །།
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
