གསུང་འབུམ། ངག་དབང་དཔལ་བཟང་།
པོད ༦
༼༡༽དབུ་མ་བཞི་བརྒྱ་པའི་རྣམ་པར་བཤད་པ་རྒྱ་མཚོའི་ཟེག་མ།
༼༡༽དབུ་མ་བཞི་བརྒྱ་པའི་རྣམ་པར་བཤད་པ་རྒྱ་མཚོའི་ཟེག་མ་ཞེས་བྱ་བ་བཞུགས་སོ། ༼༢༽ན་མོ་གུ་རུ་མཉྫུ་ཤྲཱི་ཡེ། ། གང་ཞིག་འདས་དང་མ་འོངས་ད་ལྟ་བའི། ། ཆོས་རྣམས་ཐམས་ཅད་ཆོས་ཉིད་དེ་བཞིན་གཤེགས། ། ཇི་ལྟར་མཉམ་ཉིད་དུ་མངོན་གཟིགས་པ། ། སྟོན་མཆོག་ཐུབ་པའི་དབང་པོ་ཕྱག་འཚལ་ལོ། ། མཁྱེན་བརྩེ་ཡེ་ཤེས་རལ་གྲིའི་འཁྲུལ་འཁོར་གྱིས། ། བདག་རྟོག་སྲིད་པའི་དྲྭ་བ་གྲོལ་མཛད་ཅིང༌། ཕན་བདེ་སྣང་བའི་བློ་གྲོས་སྦྱིན་པའི་གཉེན། ། འཇམ་དཔལ་གཞོན་ནུས་བདག་བློར་སྤོབས་པ་སྩོལ། །
སྟོང་དང་རྟེན་འབྱུང་དབྱེར་མི་ཕྱེད་པའི་གཏམ། ། སྟོན་པ་བདེ་བར་གཤེགས་པའི་གསུང་གི་མཛོད། ། འདི་ན་དང་པོའི་ཤིང་རྟའི་སྲོལ་ཕྱེ་བའི། ། འཕགས་པའི་ཀླུ་ཡི་དབང་པོ་སྤྱི་བོས་མཆོད། ། སོང་གལ་ཡི་རྒྱལ་རིགས་སྐུ་༼༣༽བལྟམས་ནས། ། འཕགས་པས་རྗེས་བཟུང་རྒོལ་བའི་སྤོབས་པ་བཅོམ། ། ཟབ་མོ་དབུ་མའི་ལམ་བཟང་གསལ་བྱེད་པའི། ། འཇིག་རྟེན་མིག་གཅིག་འཕགས་པའི་ལྷ་ལ་འདུད། ། དམིགས་མེད་མཁའ་ལ་ཐུགས་རྗེས་སྤྲིན་ཕུང་འཁྲིགས། ། མཐའ་ཡས་སྐྱེ་རྒུའི་འདོད་སྟེར་རོལ་པ་ཅན།
ལམ་མཁན་བཤེས་གཉེན་དཔལ་མགོན་བླ་མ་ལ། གུས་པས་འདུད་དོ་དགེ་ལེགས་སྣང་བ་སྩོལ། ། བདག་རྒྱུད་ཐོས་བརྩོན་བློ་གྲོས་ཤུག་ཞུན་པས། ། ཟབ་མོའི་གནས་ལ་འཇུག་པའི་མཐུ་བྲལ་ཡང༌། ། ཡོངས་ཀྱི་བཤེས་གཉེན་བཀའ་ཡིས་དབུགས་དབྱུངས་དབྱུང་དང༌། ། ཡིད་འདི་དགེ་ལ་གོམས་ཕྱིར་ངས་འདི་བྱས། ། དེ་ལ་བདག་ཅག་གི་སྟོན་པ་མཉམ་༼༤༽མེད་ཐུབ་པའི་དབང་པོ་དེ་ཉིད་གདོད་ནས་བསྐལ་པ་གངྒའི་ཀླུང་གི་བྱེ་མའི་གྲངས་སྙེད་ཀྱི་གོང་རོལ་ནས་མངོན་པར་རྫོགས་པར་སངས་རྒྱས་ཟིན་ཡང༌། ། སླར་ཡང་གང་ལ་གང་འདུ་གྱིས་རྣམ་རོལ་ཚད་མེད་པས་དང་པོ་བྱང་ཆུབ་མཆོག་ཏུ་ཐུགས་བསྐྱེད་པའི་ཚུལ་བསྟན་པ། ། དེའི་ཚེ་སངས་རྒྱས་དང་བྱང་ཆུབ་སེམས་དཔའ་ཆེན་པོ་རྣམས་ཀྱིས་པདྨ་དཀར་པོ་ལྟར་མངོན་པར་བསྔགས་པར་མཛད་ནས། ། བར་དུ་བསྐལ་པ་གྲངས་མེད་མང་པོའི་བར་དུ་རྫོགས་སྨིན་སྦྱངས་བརྒྱ་མཚོ་ལྟ་བུའི་ཕ་རོལ་ཏུ་ཕྱིན་པར་མཛད་དེ། །
མཐར་མངོན་པར་རྫོགས་པ་སངས་རྒྱས་ནས་ཆོས་ཀྱི་སྐུ་ནམ་མཁའ་དང་མཉམ་པའི་ཆོས་ཉིད་རང་བཞིན་འོད་གསལ་བའི་ཡེ་ཤེས་མངོན་དུ་བྱས་ནས། ། དེ་ནས་ས་བཅུའི་བྱང་ཆཅུབ་སེམས་དཔའ་རྣམས་ལ་ལོངས་སྐུ་རིགས་ལྔའི་དཀྱིལ་འཁོར་ངེས་པ་ལྔ་དང་ལྡན་པའི་བདག་ཉིད་དུ་སྲིད་པའི་འགྲོ་བ་རྣམས་ཡོན་ཏན་མཆོག་གི་ཆོས་ཀྱིས་འབྱོར་བའི་སླད་དུ་འཆི་བདག་གི་བདུད་བཅོམ་ཞིང་འཆི་མེད་རྟག་པ་དམ་པའི་ངོ་བོར་བཞུགས་པས། ། མ་ངེས་གང་འདུལ་གྱི་ཞིང་ཁམས་རྣམས་སུ་སྤྲུལ་པའི་རོལ་པ་སྣ་ཚོགས་པ་གང་ལ་གང་འདུལ་སྣང་བའི་སྟོན་པ་ལས་སངས་རྒྱས་མཆོག་གི་སྤྲུལ་པའི་སྐུ་ཤཱཀྱའི་རྒྱལ་པོའི་རྣམ་པས་༼༥༽འཛམ་གླིང་བྱེ་བ་ཕྲག་བརྒྱའི་གནས་སུ་དུས་སྐད་ཅིག་གཅིག་ལ་མཛད་པ་བཅུ་གཉིས་བསྟན་ཞིང༌། གདུལ་བྱ་རྣམས་ཀྱི་ཁམས་དང་དབང་པོ། མོས་པ་བག་ལ་ཉལ་དང་བཅས་པ་མཁྱེན་པའི་སྒོ་ནས་ཆཽས་ཁྱི་འཁོར་ལོ་རིམ་པ་གསུམ་བསྐོར་བའི་ནང་ཚན་བཀའ་བར་པ་མཚན་ཉིད་མེད་པའི་དགོངས་པ་དངོས་བསྟན་རིགས་པའི་ལམ་ནས་དྲངས་པ་དཔལ་མགོན་འཕགས་པ་ཀླུའི་དབུ་མ་རིགས་པའི་ཚོགས་ཀྱིས་བཀྲལ་བར་མཛད་ལ། སྦས་དོན་ལམ་གྱི་མངོན་རྟོགས་ལྟར་རྒྱལ་ཚབ་མི་ཕམ་པས་མན་ངག་གི་བསྟན་བཅོས་མངོན་པར་རྟོགས་པའི་རྒྱན་གྱིས་གསལ་བར་མཛད་པ་ལས། སྐབས་འདིར་འཕགས་པའི་དབུ་མ་རྩ་བ་ལ་སོགས་པའི་དགོངས་པ་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་རང་བཞིན་མེད་པར་གཏན་ལ་འབེབས་པའི་རིམ་པ་ལ་དངོས་སུ་མི་གསལ་པ་དང་ཚིག་གི་ས་ཤུག་གི་ཐོན་པའི་དགག་དགོས་རྣམས་སྔ་མ་དབུ་མ་རྩ་བའི་ཡན་ལག་གི་ཚུལ་དུ་བསྟན་བཅོས་འདིར་གསལ་བར་མཛད་པའི་ཡབ་སྲས་འདི་གཉིས་ཀྱི་གཞུང་ནི་སྤྱི་མོའི་དབུ་མ་ཡིན་པས་ཐལ་རང་གང་གི་ཕྱོགས་སུ་ཚིག་གིས་འཐེན་རྩོད་མེད་ལ། ཀླུའི་སློབ་མ། སངས་རྒྱས་སྐྱངས་༼༦༽དང་ལེགས་ལྡན་འབྱེད་གཉིས་ཀྱིས་དགག་བྱ་ལ་དོན་དམ་གྱི་ཁྱད་པར་སྦྱར་མ་སྦྱར་ལས་ཐལ་རང་ཞེས་པའི་བརྡ་ཆད་བྱུང་བ་ཡིན་ཀྱང༌། དེ་གཉིས་ཀ་གང་ཟག་རིམ་ཅིག་ཆར་གྱི་འཇུག་ཚུལ་ཙམ་མམ།
འཕགས་པའི་མཉམ་བཞག་དང་རྗེས་ཐོབ་ཀྱི་ཡེ་ཤེས་རྩལ་འདོན་ཆེ་ཆུང་ཙམ་མ་གཏོག་མཐར་ཐུག་གི་དགོངས་པ་དབྱངས་གཅིག་མགྲིན་གཅིག་ཏུ་འབབ་པ་ཡིན་ཏེ། འཕགས་པ་རྣམས་ཀྱི་མཉམ་བཞག་རྣམ་པར་མི་རྟོག་པའི་ངོ་བོར་ཐལ་རང་གི་ཁྱད་པར་ཕྱེ་དཀའ་ཞིང༌། རྗེས་ཐོབ་ཀྱི་ཞལ་བཞེས་ཙམ་གྱིས་ནི་ཐ་སྙད་ཇི་ལྟར་བྱས་ཀྱང་འགལ་བ་མེད་དེ། སྒྲ་དངོས་དབང་གིས་འཇུག་པ་མི་སྲིད་ལ་བརྗོད་འདོད་ལ་རགས་ལས་པ་ཅན་ཡིན་པའི་ཕྱིར་རོ། ། དེ་ལྟར་གསུམ་ལས་འདིར་གཞུང་སྤྱི་མོའི་དབུ་མ། བྱང་ཆུབ་སེམས་དཔའི་རྣལ་འབྱོར་སྤྱོད་པ་བཞི་བརྒྱ་པའི་བསྟན་བཅོས་ཀྱི་ཚིག་ལེའུར་བྱས་པ་འདི་འཆད་པར་བྱེད་པ་ལ། དོན་བཞི་སྟེ་མཚན་གྱི་དོན་འགྱུར་གྱི་ཕྱག ། གཞུང་གི་དོན། མཇུག་གི་དོན་དང་བཞི་ལས། དང་པོ་ནི།
རྒྱ་གར་སྐད་དུ། ཙ་ཏུ་ཤ་ཏ་ནི་བོད་སྐད་དུ་བཞི་བརྒྱ་པ་དང༌། དེ་བཞིན་དུ། ཤསྟྲ་ནི་བསྟན་བཅོས་དང༌། ཀ་རི་ཀ་ནི། ཚིག་ལེའུར་བྱས་པ། ནམ་ནི་ཞེས་བྱའོ། ༼༧༽བསྟན་བཅོས་འདི་ལ། ལེའུ་བཅུ་དྲུག་པོ་རེ་རེ་ལ་ཚིགས་སུ་བཅད་པ་ཉེར་ལྔ་རེ་ཡོད་པས་ཚིགས་བཅད་རེ་རེས་ཀྱང་ཕལ་ཆེར་དོན་ཚན་རྫོགས་པ་རེ་སྟོན་པས་ན་རྗོད་བྱེད་ཀྱི་སྒོ་ནས་བཞི་བརྒྱ་པ་ཞེས་བྱ་ལ། རྩ་བའི་གླེགས་བམ་ལ་ཤ་ཏ་ཀ་ཤསྟ་ཞེས་བསྟན་བཅོས་བརྒྱ་པ་ཞེས་འབྱུང་བ་ནི།
ཟླ་བའི་འགྲེལ་བར་བཞི་སྒྲ་མི་མངོན་པར་བྱས་དང༌། ། རྟོག་རྣམས་སེལ་བར་བྱེད་པའི་ཕྱིར། ། བརྒྱ་པ་ཞེས་བྱར་བརྗོད་པ་སྟེ། ། འཛིན་པའི་ཆོས་ཕྱིར་བསྟན་བཅོས་སོ། ། ཞེས་ཙ་ཏུ་ཞེས་པའི་སྒྲ་མི་མངཽན་པར་བྱས་པ་ཡིན་ལ། དེའི་དགོས་པ་ནི། ཕྱིན་ཅི་ལོག་གི་རྟོག་པ་བརྒྱས་མཚོན་པའི་རྟོག་པ་མཐའ་དག་སེལ་བར་བྱེད་པ་ཡིན་ཏེ། བདག་དང་ཆོས་སུ་འཛིན་པའི་རྟོག་པས་བོན་དང་བཅས་པ་དྲུང་ནས་འབྱིན་པ་ལ་དེ་ཁོ་ན་ཉིད་ལྷུར་ལེན་པ་ལས་གཞན་མེད་པས་ན། བྱེད་ལས་ཀྱི་སྒོ་ནས་བསྟན་བཅོས་བརྒྱ་པ་ཞས་བྱའོ། དེ་ལྟར་མཚན་སྤྱིར་བཏགས་པས་མིང་དོན་ལ་མི་རྨོངས་པ་དང་བྱེ་བྲག་ཏུ་དབང་པོ་རབ་འབྲིང་ཐ་མའི་རྟོགས་ཚུལ་རྣམས་ཤུགས་ལ་བསྟན་པ་ཡིན་ནོ།
གཉིས་པ་འགྱུར་གྱི་ཕྱག་ནི། འཕགས་པ་འཇམ་དཔལ་ལ་ཕྱག་འཚལ་ལོ། ། ཞེས་ཏེ་རྒྱལ་པོའི་བཀས་བཅད་དང་སྡེ་སྣོད་ངོས་བཟུང་གཉིས་ལས། ལྷག་པ་ཤེས་རབ་ཀྱི་༼༨༽བསླབ་པ་ལ་དམིགས་པའི་སྒོ་ནས་བརྗོད་བྱའི་གཙོ་བོ་མངོན་པའི་བསྟན་བཅོས་སུ་ཤེས་པའི་ཆེད་དུ། སོ་སོའི་སྐྱེ་བོའི་ས་ལས་རིང་དུ་འཕགས་པའི་རྒྱལ་བ་ཐམས་ཅད་ཀྱི་ཐུགས་མཁྱེན་པའི་ཡེ་ཤེས་ཀྱི་ཚིག་བླ་དྭགས་སུ་འཇམ་དཔལ་གཞོན་ནུ་སྟེ། ཆོས་ཉིད་རྣམ་པར་མི་རྟོག་པའི་ཡེ་ཤེས་སྤྲོས་པའི་ཟུག་ངུ་ཐམས་ཅད་ཞི་བས་འཇམ་པ་དང༌། རང་གཞན་དོན་གཉིས་ཀྱི་དཔལ་དང་ལྡན་པའམ། སྟོབས་ལ་སོགས་པའི་ཡོན་ཏན་ཐམས་ཅད་ཡེ་ནས་ལྷུན་གྲུབ་འདུས་མ་བྱས་པའི་དཔལ་དང་ལྡན་པ་སྐྱེ་བ་དང་རྒ་བ་ལ་སོགས་པའི་སྲིད་པའི་རྒུད་པ་ཐམས་ཅཅད་དང་བྲལ་བའི་ངོ་བོ་གཞོན་ནུའི་ཚུལ་འཆང་བདེ་ལ་ལོ་ཙཱ་བས་དགོས་པ་དུ་མ་དང་ལྡན་པའི་སྒོ་ནས་ཕྱག་འཚལ་བའོ། ། གསུམ་པ་གཞུང་གི་དོན་ལ་གཉིས་སྤྱི་དོན་དང༌། གཞུང་གི་དོན་གཉིས་ལས།
དང་པོ་ལ་གསུམ། བསྟན་བཅོས་མཛད་པ་པོའི་ཆེ་བ། འགྲེལ་བྱེད་གཞན་གྱི་ལོག་རྟོག་བསལ་བ། གནས་པའི་ཕྱོགས་མདོར་བསྡུས་ཏེ་བསྟན་པའོ། ། དང་པོ་ནི་ཟླ་བའི་འགྲེལ་བ་ལས། ། གང་གི་ཕྱིར་ན་སློབ་དཔོན་འཕགས་པའི་ལྷ་འདི་ནི། ། སློབ་དཔོན་ཀླུ་སྒྲུབ་སློབ་མར་གནང་བར་འདོད་གྱུར་པ། ། དེ་ཕྱིར་འདི་ཡི་དེ་ཉིད་ལུགས་ལས་ལུགས་གཞན་མིན་ཞེས་༼༩༽པས། སློབ་དཔོན་འདི་ནི་སྔོན་གྱི་ལོ་རྒྱུས་དག་ལས་རྫུས་སྐྱེས་དང་མངལ་སྐྱེས་གཉིས་སུ་བཞེད་པ་ཡོང་པར་རེ་ཞིག་ཕྱི་མ་ལྟར་ན། སིངྒ་ལའི་གླིང་གི་རྒྱལལ་པོ་པཉྩ་ཤྲཱི་གཾ་ཞེས་བྱ་བ་ཞིག་ལ་སྲས་མཚན་དང་ལྡན་པ་ཞིག་བྱུང༌།
ཆེར་སྐྱེས་ནས་རྒྱལ་ཚབ་ཏུ་མངའ་གསཽལ་ཀྱང་སྐྱོ་ཤས་དང་ངེས་འབྱུང་གིས་ཐུགས་རྒྱུད་བསྐུལ་ཏེ། མཁན་པོ་ཧེ་མ་དེ་ཝ་ཞེས་བྱ་བ་ལས་བསྙེན་པར་རྫོགས་ནས། སྡེ་སྣོད་གསུམ་པོ་མཐའ་དག་ཁོང་དུ་ཆུད་པར་བྱས་ནས་ཡུལ་སྣ་ཚོགས་ཀྱི་ལྷ་ཁང་དང་མཆོད་རྟེན་དག་ལ་བལྟ་བའི་ཕྱིར་རིམ་གྱིས་བྱོན་ནས་མཐར་གྱིས། སློབ་དཔོན་ཀླུ་སྒྲུབ་རྒྱལ་པོ་བདེ་སྤྱོད་ཀྱི་ས་ནས་དཔལ་གྱི་རིར་གཤེགས་པ་དང་ཉེ་བའི་ཚེ་མཇལ་ཏེ་དཔལ་གྱི་རིར་སློབ་དཔོན་གྱི་ཞབས་པད་བརྟེན་ཅིང་སྡེ་སྣོད་དང་སྔགས་ཕྱི་ནང་གི་གྲུབ་མཐའ་ཐམས་ཅད་ལ་སློབ་ཅིང་མཁས་པར་གྱུར་ཅིང་བཅུད་ལེན་ལ་སོགས་པའི་དངོས་གྲུབ་མང་པོ་ཐོབ་པར་མཛད་ནས་སྙིང་པོའི་བསྟན་པའང་གཏད་དོ། ། དེའི་ཚོ་མུ་སྟེགས་ཀྱི་སྟོན་པ་མ་ཁོལ་ཞེས་བྱ་བ་ལྷ་དབང་ཕྱུག་ཆེན་པོ་གྲུབ་སྟེ་རྩོད་ལ་སུས་ཀྱང་མི་ཐུབ་པའི་མཆོག་སྦྱིན་པ་ཞིག་ཡོད་པ་དེས་སངས་རྒྱས་ཀྱི་བསྟན་པ་ལ་གནོད་པ་ཆེར་བྱས་ཏེ་མུ་སྟེགས་ལ་བཙུད་དེ་ནཱ་ལེནྟྲར་ཕྱིན་ནོ། ། ནཱ་༼༡༠༽ལེནྟྲ་པ་རྣམས་ཀྱིས་དཔལ་གྱི་རི་ལ་ཀླུ་གྲུབ་བཞུགས་པ་ལ་སྤྱན་པའི་ཕྱིར་ཕྲིན་ཡིག་བྲིས་ཏེ་ནག་པོ་ཆེན་པོ་ལ་གཏོར་མ་བྱས་པ་ན། ནག་པོ་ཆེན་པོའི་རྔོ་སྐུ་རང་བྱོན་གྱི་ཐུགས་ཀ་ནས་བྱ་རོག་ཅིག་བྱུང་སྟེ། དེའི་མགུལ་པར་ཡི་གེ་བཏགས་པས་འཕུར་ཏེ་ལྷོ་ཕྱོགས་སུ་སོང་སྟེ་སློབ་དཔོན་ལ་གཏད་པས། སློབ་དཔོན་ཨཱརྻ་དེ་ཝས་འདུལ་བར་ཞལ་གྱིས་བཞེས་ཏེ་རྫུ་འཕྲུལ་གྱིས་བྱོན་པའི་ཚེ། ཤིང་གི་ལྷ་མོས་སྤྱན་སློང་བ་ལ་སྤྱན་གཅིག་སྦྱིན་པར་བཏང་སྟེ།
དེ་ནས་མུ་སྟེགས་ལ་འགྲན་པར་བྱས་པ་ན། མ་ཁོལ་གྱིས་མིག་གཅིག་པ་འདི་ཅིག་པ་འདི་ཅི་འདྲ་ཞེས་སྨྲས་པ་ལ། ། དྲག་པོ་མིག་གསུམ་ལྡན་ཡང་དེ་ཉིད་མཐོང་བ་མེད། ། བརྒྱ་བྱི་མིག་སྟོང་ལྡན་ཡང་དེ་ཉིད་མཐོང་བ་མེད། ། ཨཱརྻ་དེ་བ་མིག་གཅིག་པོ་ནི་གང་ཡིན་དེས། ། སྲིད་པ་གསུམ་པོའི་མ་ལུས་པ་ཡི་དེ་ཉིད་མཐོང༌། ཞེས་གསུངས་ཏེ། དེར་མུ་སྟེགས་ཀྱི་དཔུང་གཉེན་སྲིང་མོ་པཎྜི་ཏ་དང༌། ནེ་ཙོ་དང༌། ཐོད་ལེ་ཀོར་རྣམས་དགེ་བསྙེན་སྤྱི་བརྟོལ་ཅན་དང༌།
བྱི་ལ་དང༌། མར་ནག་གི་བུམ་པ་རྣམས་ཀྱིས་བཏུལ། ཕྱོགས་ཐམས་ཅད་རིག་སྔགས་ཀྱིས་བཅིངས་ཤིང་གོས་ཧྲུལ་ལ་སོགས་སས་བསྐོར་ནས་དབང་ཕྱུང་ཆེན་པོ་ཕྱོགས་སུ་ཉེམ་ནུས་པས། ཡུན་རིང་དུ་རྩོད་པ་བྱས་པས་སློབ་དཔོན་༼༡༡༽གྱིས་ལན་གསུམ་དུ་མ་ཁོལ་ཚར་བཅད་དེ། དེའི་རིག་སྔགས་ཀྱི་མཐུས་ནམ་མཁའ་ལམ་ནས་འབྲོས་པར་བརྩམས་པ་ལ་སློབ་དཔན་གྱིས་དེའི་སྔགས་བཅིངས་ཏེ་བཟུང་ནས་གཙུག་ལག་ཁང་ཞིག་ཏུ་བཙོན་དུ་བཅུག་པ་ན། གླེགས་བམ་རྣམས་ཀླག་པས་རང་ཉིད་ལུང་བསྟན་པའི་མདོ་སྡེ་མཐོང་ནས་སྔར་བསྟན་པ་་ལ་བྱ་བ་མ་ཡིན་པར་བྱས་པ་ལའགྱོད་པ་དང༌། སངས་རྒྱས་ལ་ཡང་དད་པ་ཆེར་ཆེར་འཕེལ་བར་གྱུར་ནས་རབ་ཏུ་བྱུང་སྟེ་རིང་པོར་མི་ཐོག་པར་སྡེ་སྣོད་གསུམ་འཛིན་པར་གྱུར་པའོ། འཇམ་དཔལ་རྩ་རྒྱུད་ལས། ། འཕགས་པ་མིན་ལ་འཕགས་པའི་མིང༌། ། སེངྒ་ལ་ཡི་གླིང་ན་གནས། །
ཕ་རོལ་རྒོལ་བ་རབ་བཟློག་ཅིང༌། མུ་སྟེགས་རྣམས་ཀྱིས་སྔགས་སུན་འབྱིན། ཞེས། ། སོ་སོའི་སྐྱེ་བོ་ཡིན་པར་བཤད་པ་དང༌། ཡེ་ཤེས་རྡོ་རྗེ་ཀུན་ལས་བཏུས་པའི་འགྲེལ་པར་ས་བརྒྱད་པ་ཐོབ་པའི་འཕགས་པར་བཤད་པ་དང༌། གཞན་ལས་སྐུ་ཚེ་དེ་ཉིད་ལ་སངས་རྒྱས་ཀྱི་གོ་འཕང་ཐོབ་པར་བཤད་པ་རྣམས་ལ་འགལ་བར་མི་སེམས་སྟེ། སྐུ་ཚེའི་སྟོད་དུ། སོ་སོའི་སྐྱེ་བོ་ལྟར་སྟོན་པ་དང་༌། ཉིད་ཀྱིས་མཛད་པའི་སྤྱོད་བསྡུས་སུ་རྣལ་འབྱོར་བླལ་མེད་ཀྱི་ཐུན་མོང་པའི་སྒྱུ་༼༡༢༽ལུས་ཐོབ་པར་ཞལ་གྱིས་བཞེས་པ་ཡིན་པས། དེ་ཐོབ་པའི་ཚེ་འདི་ཉིད་ལ་མཆོག་གི་དངོས་གྲུབ་ངེས་པར་ཐོབ་པར་ཀླུ་སྒྲུབ་ཀྱི་བཞེད་པ་ཡིན་པས་སྔགས་ཀྱི་མཐོང་ལམ་མཆོག་གི་དངོས་གྲུབ་ཐོབ་པ་ནི་མདོ་ལམ་གྱིས་བརྒྱད་པ་དང་དགོངས་སྤྱོད་མཉམ་པར་གསུངས་པ་དང༌།
དེ་ཐོབ་པའི་ཚེ་དེ་ལ་མི་སློབ་པའི་ཟུང་འཇུག་སངས་རྒྱས་ཀྱི་གོ་འཕང་ཐོབ་པ་ཡིན་ཏེ་སྔགས་ཀྱི་ལམ་གྱི་མཐོང་ལམ་བརྙེས་ཞིང་དད་བརྩོན་ཏིང་ངེ་འཛིན་གོམ་པའི་སྟོབས་ཕུལ་དུ་བྱུང་བ་ཐོབ་ཞིང་བླ་ན་མེད་པའི་ཁྱད་པར་གྱི་ཆོས་ཀྱི་ཚེ་གཅིག་རྡོ་རྗེ་འཆང་གི་གོ་འཕང་ལ་ཚོགས་མེད་པར་སྦྱོར་བའི་ཕྱིར་རོ། ། སློབ་དཔོན་འདིའི་མཛད་པའི་བསྟན་བཅོས་ནི། ཆོས་ཐམས་ཅད་རང་བཞིན་མེད་པའི་དོན་རྒྱས་པར་སྟོན་པ་དབུ་མ་བཞི་བརྒྱ་པ། བསྡུས་ཏེ་སྟོན་པ་དབུ་མ་ལག་པའི་ཚད། དེ་ལ་རྩོད་པ་སྤོང་བ། འཁྲུལ་པ་བཟློག་པའི་གཏན་ཚིག་གྲུབ་པ། མཚན་ཉིད་དང་སྔགས་ཀྱི་གྲུབ་མཐའི་རྣམ་བཞག་སྟོན་པ་ཡེ་ཤེས་སྙིང་པོ་ཀུན་ལས་བཏུས་པ། སྔགས་ཕྱོགས་ལ་སྔགས་ཀྱི་ལྟ་སྤྱོད་གཏན་ལ་འབེབས་པ་ལ། མདོ་རྒྱུད་རྟོགས་པའི་ལུང་བསྲེས་ནས་སྒྲུབ་པ་སྤྱོད་བསྡུས་སྒྲོན་མ། རིགས་པས་སྒྲུབ་པ་༼༡༣༽སེམས་ཀྱི་སྒྲིབ་སྦྱོང༌།
སྨིན་བྱེད་དབང་གི་ཆོ་ག་ལ། གདན་བཞིའི་དཀྱིལ་ཆོག་སྙིང་པོ་མདོར་བསགས། བསྐྱེད་རིམ་སྟོན་པ་གདན་བཞིའི་སྒྲུབ་ཐབས། ཡེ་ཤེས་མཁའ་འགྲོ་མའི་སྒྲུབ་ཐབས། གཏོར་ཆོག ། རྫོགས་རིམ་སྟོན་པ་ཤར་གཅིག་གི་དཀའ་འགྲེལ་ལ་སོགས་པ་མཛད་ནས། སླར་ཡང་ལྷོ་ཕྱོགས་ཀྱི་རྒྱུད་དུ་གཤེགས་ནས་བཤད་པ་དང་སྒྲུབ་པའི་སྒོ་ནས་སེམས་ཅན་གྱི་དོན་རྒྱ་ཆེན་པོ་སྒྲུབ་པར་མཛད་དོ། གཉིས་པ་ནི། ཟླ་བའི་ཞབས་ཀྱིས། དེ་འདི་ད་ལྟའི་སྙན་ངག་མཁན་རྣམས་ཀྱིས་རྣམ་པ་གཉིས་སུ་ཕྱེ་ཞེས་སློབ་དཔོན་ཆོས་སྐྱོང་གིས་བརྒྱ་པ་ཞེས་པའི་ཚིག་ལ་བརྟེན་ནས།
བསྟན་བཅོས་འདི་ལུས་གཉིས་སུ་ཕྱེ་ནས། རབ་བྱེད་དབང་པོ་བརྒྱད་ཆོས་སྟོན་པ་བརྒྱ་པ་དང༌། ཕྱི་མ་བརྒྱད་ལ་རྩོད་པ་བརྒྱ་པ་ཞེས། སྙིང་པོའི་དོན་ཀུན་བཏགས་གཞན་དབང་ཡོངས་གྲུབ་གསུམ་དུ་བསྡུས་ཏེ་ཀུན་བཏགས་རང་གི་མཚན་ཉིད་ཀྱིས་སྐྱེ་བ་དང༌། གཞན་དབང་རང་གིས་སྐྱེ་བ་དང༌། ཡོངས་གྲུབ་ངོ་བོ་ཉིད་ཀྱི་སྐྱེ་བ་འགོགས་པའི་རྣམ་རིག་པའི་ཚུལ་དུ་འགྲེལ་བར་མཛད་དོ། དེ་ནི་རྩ་བའི་དགོངས་པ་ཇི་ལྟ་བ་མ་ཡིན་ཏེ། ༼༡༤༽འགྲེལ་པ་ལས། གང་ཞིག་གཞུང་ལུག་མཚན་ཉིད་སོ་སོར་ཕྱེ་ནས་སྨྲ་བྱེད་པ་དེ་ཡི་གཞུང་ལུགས་སོ་སོར་སྨྲ་བ་ཤིན་ཏུ་བབ་ཅོལ་ཡིན་ཏེ་དེའི་ཆོས་ཉིད་ལ་ལོག་པར་རྟོགས་པའི་ཕྱིར་རོ། དེ་ནས་བསྟན་བཅོས་བཞི་བརྒྱ་པ་འདི་གཅིག་ཏུ་བྱས་ནས་བདག་གིས་རྣམ་པར་དབྱེ་བར་བྱའོ།
དེ་ལྟར་བྱས་པས་བཀོད་པ་སྔ་མ་ཡང་ཡོངས་སུ་བརྐྱང་བར་འགྱུར་ལ། དེས་ཕན་གདགས་པར་བྱ་བ་རྣམས་ལ་ཕན་བཏགས་པར་ཡང་འགྱུར་ཏེ། བསྟན་བཅོས་ཀྱི་དོན་བརྗོད་པར་འདོད་པ་མཐའ་དག་བླངས་པས་རང་དང་གཞན་གྱི་དོན་ཡང་དག་པར་འགྲུབ་པའི་ཕྱིར། ཞེས་པས་རྟེན་གྱི་གང་ཟག་ཐེག་པ་ཆེན་པོའི་རིགས་ཅན་བླ་ན་མེད་པའི་བྱང་ཆུབ་ཏུ་བགྲོད་པའི་ལམ་གྱི་རིམ་པ་ཡོངས་སུ་རྫོགས་པར་འགྲེལ་ཆགས་སུ་སྟོན་པའི་བསྟན་བཅོས་གཅིག་ཏུ་གསལ་བ་དང༌། འདིའི་བསྟན་དོན་ཡང༌། རྟེན་ཅིང་འབྲེལ་བར་འབྱུང་བ་སྣང་སྟོང་ཟུངལའཇུག་རབ་ཏུ་མི་གནས་པའི་དབུ་མ་ཆེན་པོར་གཏན་ལ་འབེབ་པའི་རྒྱུ་མཚན་གྱིས། གཞན་དབང་གི་ངོ་བོ་རང་རིག་བདེན་གྲུབ་ཏུ་བཞེད་པ་མ་ཡིན་པས་སློབ་དཔོན་ཆོས་སྐྱོང་གིས་བཞེད་པ་ཅུང་ཟད་འཕགས་པའི་དགོངས་པ་དང་མི་མཐུན་ཀྱང་འགྲེལ་བྱེད་ཀྱི་དགོངས་པ་རང་གང་དགའ་བའི་ཕྱོགས་སུ་བཤདཔ་༼༡༥༽ལ་མཐའ་བཀག་པ་མེད་དེ། གསུམ་པ་ནི། འོ་ན་བསྟན་བཅོས་འདི་བརྩམས་པ་ལ་དགོས་པ་མེད་དེ། སློབ་དཔོན་ཀླུ་སྒྲུབ་ཀྱིས་དབུ་མ་བ་ཤེས་རབ་ལ་སོགས་པར་རྒྱས་པར་བསྟན་པའི་ཕྱིར་ན།
སྐྱོན་མེད་དེ། སློབ་དཔོན་གྱི་བསྟན་བཅོས་རྣམས་སུ་རང་གཞན་གྱི་སྡེ་བདག་གི་འདོད་པ། རིགས་པའི་ཚོགས་དུ་མས་དགག་བར་མཛད་ན། དབུ་མའི་བསྟན་བཅོས་ནི། རྒོལ་བ་ཟིལ་གྱི་གནོན་པའི་ཆེད་དུ་བྱས་པ་ནི་རྩོད་པ་ལྷུར་ལེན་པའི་བསྟན་བཅོས་སོ་སྙམ་སུ་དགོས་ན། རྩ་བ་སོགས་ནི། རྩོད་པ་ལྷུར་ལེན་པ་མ་ཡིན་པར། ཐར་པ་དོན་གཉེར་གྱི་སྐྱེ་བོ་རྣམས་ཀྱིས་དངོས་པོའི་དེ་ཁོ་ན་ཉིད་རྟོགས་པའི་ཆེད་དུ་སྒྲུབ་པ་ལྷུར་ལེན་པ་ཡིན་ལ། ཐེག་པ་ཆེན་པོའི་རིགས་ཅན་རྣམས་རྣལ་འབྱོར་སྤྱོད་པ་ཉམས་སུ་ལེན་པའི་ལམ་རིམ་འདིས་སངས་རྒྱས་ཐོབ་པར་བྱེད་པ་སློབ་དཔོན་གྱི་བཞེད་པ་གསལ་བར་རྟོགས་པའི་ཆེད་དུ་བརྒྱ་པའི་བསྟན་བཅོས་འདི་མཛད་ལ། ཐེག་པ་དམན་པའི་གང་ཟག་རྣམས་ཀྱིས་ལམ་གྱིས་རིམ་པ་རྣམས་འདིས་ཤུགས་ལའཕང་བ་ཡིན་ཏེ་དཔེར་ན་ཐེག་ཆེན་གྱི་མཐོང་ལམ་དངོས་སུ་བཤད་པས་ལྡོག་ཟླ་ཉན་རང་གི་མཐོང་ལམ་ཤུགས་༼༡༦༽ཀྱིས་འཕེན་པ་བཞིན་ནོ། །
འོ་ན་དེ་དག་རིན་ཆེན་ཕྲེང་བ་ལས་བསྟན་ཟིན་པ་མིན་ནམ་ཞེ་ན། སྐྱོན་མེད་དེ། ཐེག་པ་ཆེན་པོའི་སེམས་བསྐྱེད་སྐྱེ་བ་ལ། གཙང་བདེ་བདག་རྟག་ཏུ་འཛིན་པའི་ཕྱིན་ཅི་ལོག་བཞི་སྤོངས་བ་སྐྱེས་བུ་འབྲིང་གི་ལམ་གྱིས་བསམ་པ་སྦྱོང་བ་སྔོན་དུ་འགྲོ་དགོས་པའི་ཚུལ་ཆེས་རྒྱས་པར་བསྟན་པ་དང༌། ཀླུས་བདེན་གཉིས་ཀྱི་རྣམ་བཞག་མཛད་པ་ལས། གཞན་གྱི་ལོག་རྟོག་འགོགས་པའི་ཚིག་ཟུར་ཚུན་ཆད་རྒྱས་པར་སྟོན་པས་ཟློས་པའི་སྐྱོན་ཡང་མེད་ལ། འདིར་མཆོད་བརྗོད་ཀྱི་ཚིག་མ་བཀོད་པ་ནི། སློབ་དཔོན་གྱི་གཞུང་ལ་དོགས་པ་གཅོད་པའི་ཆ་ཤས་སུ་ཤེས་པའི་དུ་མ་མཛད་པ་ཡིན་ནོ། བསྟན་བཅོས་འདིས་ལམ་གྱིས་རིམ་པ་ཚང་བར་ཇི་ལྟར་བསྟན་ན། ཟླ་བའི་ཞབས་ཀྱིས་འགྲེལ་པར།
གང་ལ་འཇིག་རྟེན་གྱི་དངོས་པོ་ཇི་ལྟར་གནས་པ་བཞིན། རྣམ་པར་ཕྱེ་ནས་རིམ་གྱིས་དོན་དམ་སྟོན་གྱུར་པ་ཞེས་གསུངས་པས། རབ་བྱེད་དང་པོ་བཞིས་ཟག་པ་དང་བཅས་པའི་ཕུང་ལྔ་རྟག་སོགས་འཛིན་པ་ཕྱིན་ཅི་ལོག་ཡིན་པར་བསྟན་ནས་འཁོར་བ་ལས་ཡིད་ངེས་པར་འབྱུང་བའི་ཚུལ་རྒྱས་པར་བསྟན་ཏེ། དེ་ཡང་རབ་བྱེད་དང་པོས། ཕུང་པོ་ལྔ་པོ་རྒྱུ་དང་སྐྱེན་ལ་རགས་ལས་ཏེ་སྐྱེ་བ་གང་ཞིག་རྒྱུ་ལས་སྐྱེ་བ་ཡིན་ན་མི་རྟག་པས་ཁྱབ་པས། ༼༡༧༽དེ་ཡང་འཆི་བ་མི་རྟག་པ་སྒོམ་པའི་ཚུལ་རྒྱས་པར་བསྟན་ནས་རྟག་འཛིན་ཕྱིན་ཅི་ལོག་གི་བློ་སྤང་དགོས་པར་བསྟན། གཉིས་པས། གང་མི་རྟག་པ་དེ་ནི་ཡིད་བརྟན་པའི་གནས་སུ་མི་རུང་བས་ཁྱབ་ཏེ་ཟག་པ་དང་བཅས་པའི་ཕུང་པོ་དེ་ཡང་གནོད་པའི་བདག་ཉིད་ཅན་དུ་ཚད་མས་གྲུབ་པས་ཟག་བཅས་ངོ་བོ་ཉིད་ཀྱིས་བདེ་བར་འཛིན་པ་ཕྱིན་ཅི་ལོག་སྤངས་དགོས་པར་བསྟན། གསུམ་པས། གང་སྡུག་བསྔལ་བདེ་ལས་རྟག་ཏུ་ཡིད་འབྱུང་ཞིང་སྐྱོ་བ་བསྐྱེད་དགོས་པས་ཁྱབ་པས་འཁོར་བ་གཙང་བར་འཛིན་པ་ཕྱིན་ཅི་ལོག་གི་བློ་སྤངས་དགོས་པར་བསྟན།
བཞི་པས། གང་མི་གཙང་ཞིང་དོར་བར་བྱ་བ་དེ་ནི་བདག་གིར་བཟུང་ནས་ང་རྒྱལ་བྱ་པར་མི་འོས་པར་ཁྱབ་པས་ངར་འཛིན་གྱི་ཞེན་ཡུལ་འགོགས་ཅིང༌། བདག་ཏུ་འཛིན་པ་ཕྱིན་ཅི་ལོག་གི་བློ་སྤངས་དགོས་པ་བསྟན། དེས་ན་རབ་བྱེད་བཞི་པོ་དེས་སྐྱེས་བུ་འབྲིང་གི་ལམ་གྱིས་རང་གི་རྒྱུད་ལེགས་པར་སྦྱངས་ནས་འཁོར་བར་གནས་པ་མེ་དོང་ལྟ་བུའི་འདུ་ཤེས་བསྐྱེད་ནས་ཐེག་པ་ཆེན་པོའི་རིགས་ཅན་གང་གིས་སངས་རྒྱས་ཉིད་ལ་ཐོབ་འདོད་ཀྱི་འདུན་པ་སྨོན་པ་བྱང་ཆུབ་ཀྱི་སེམས་བསྐྱེད་ཚུལ་ཞར་ལ་བསྟན། ལྔ་པས། སངས་རྒྱས་ཐོབ་པ་དེ་ཡང་བྱང་ཆུབ་༼༡༨༽སེམས་དཔའི་སྤྱོད་པ་ལ་རག་ལས་པར་མཐོང་ནས། འཇུག་པ་བྱང་ཆབ་ཀྱི་སེམས་བསྐྱེད་དེ་སྤྱོད་པ་ལ་འཇུག་པའི་ཚུལ་བསྟན། དྲུག་པས། སྤྱོད་པ་ལ་འཇུག་པ་ལ། ཉོན་མོངས་པའི་གཞན་དབང་དུ་གྱུར་པས་རང་གི་དོན་ཡང་མི་འགྲུབ་ན་གཞན་དོན་ལྟ་ཅི་སྨྲོས་སྙམ་ནས།
དང་པོ་ཉན་མོངས་པ་སྐྱེ་བ་དང༌། གནས་པ་དང༌། འཕེལ་བའི་རྒྱུ་གཟུགས་ལ་སོགས་པ་ཡིན་པས་སྤང་བྱ་ཉོན་མོངས་ངོས་བཟུང་བར་བསྟན། བདུན་པས། དེ་ལྟར་སྤངས་བྱ་དོན་ཟིན་ནས་ཡུལ་རྣམས་ལ་དམིགས་པའི་ཉོན་མོངཤ་མངོན་གྱུར་སྐྱེ་བ་འགོགས་པའི་ཚུལ་པསྟན། བརྒྱད་པས། གཟུགས་སོགས་ཡུལ་གྱི་གནས་ཚུལ་མ་རྟོགས་པའི་ཚུལ་མིན་ཡིད་བྱེད་དང་ལྡན་པ་རྣམས་ལ་ཉོན་མོངས་སྐྱེ་བའི་རྒྱུ་ཡིན་པས། བསྟན་བཅོས་འདི་ལས་དོན་དམ་པ་སྟོན་པས་དེ་ལ་ཆོས་ཀྱི་རང་བཞིནརྣམ་པར་བཤད་པ་ཉན་པར་འདོད་པའི་སློབ་པའི་སེམས་ཀྱི་རྒྱུད་ལས་རུངས་སུ་བྱེད་པའི་ཚུལ་བསྟན་ཏོ། དགུ་པས། འདུས་བྱས་ལ་རྟག་པའི་སྙིང་པོ་ཅུང་ཟད་ཀྱང་མེད་པར་བསྟན་པའི་ཕྱིར་དུ་དངོས་པོར་རྟོག་པ་དགག །
བཅུ་པས། ནང་དང་ཕྱི་ལ་བདག་མེད་པར་བསྟན། བཅུ་གཅིག་པས། དུས་རྟག་པར་འདོད་པ་༼༡༩༽དགག་པར་བསྟན། བཅུ་གཉིས་ལས། མཐར་ལྟ་འགོགས་པ་རྒྱས་པར་བསྟན། བཅུ་གསུམ་པས། དབང་པོ་དང་དོན་བདེན་པ་མེད་པར་བྱེ་བྲག་ཏུ་བསྟན། བཅུ་བཞི་པས། རྟེན་ཅིང་འབྲེལ་བར་འབྱུང་བའི་ཆོས་རྣམས་ལ་རང་བཞིན་ཅུང་ཟད་གྲུབ་པ་མེད་པ་ལ་ཐར་བ་དང་ཐམས་ཅད་མཁྱེན་པ་ཐོབ་ཚུལ་གྱི་འཐད་པ་དངོས་སུ་བསྟན་ནས་མཐར་ལྟ་ཤུགས་ཀྱིས་དགག་པར་བསྟན།
བཅོ་ལྔ་པས། འདུས་བྱས་ཀྱི་མཚན་ཉིད་སྐྱེ་འཇིགས་གནས་གསུམ་རང་བཞིན་གྱིས་གྲུབ་པ་སྟོང་པར་སྒོམ་ཚུལ་བསྟན། བཅུ་དྲུག་པས། བསྟན་བཅོས་བརྩམ་པའི་དགོས་པ་དང༌། དེ་ལ་ཀུ་ཀ་མི་འཇུག་པའི་ཚུལ་བསྟན་ཏེ། དེས་ན་ལམ་གྱི་དམིགས་པ་བཤད་པའི་སྒོ་ནས། ཀུན་རྫོབ་དང༌། དོན་དམ་པའི་བདེན་པ་གཉིས་ལ་བརྟེན་པའི་བྱང་ཆུབ་ཀྱི་སེམས་ཀུན་རྫོབ་དང་དོན་དམ་པ་གཉིས་ཀྱི་ངོ་བོས་བསྡུས་པའི་བྱང་ཆུབ་སེམས་དཔའི་ལམ་གྱི་རིམ་པ་ཚང་བར་སྟོན་པའི་བསྟན་བཅོས་ཡྀན་པས་ལེའུ་དང་པོ་བཞིས་སྐྱེས་བུ་འབྲིང་གི་ལམ་མི་རྟག་དང་སྡུག་བསྔལ་བ་དང་སྟོང་པ་དང་བདག་མེད་པའི་ལམ་གྱི་ཉན་རང་གི་ལམ་གྱི་མངོན་རྟོགས་བསྟན་པ་འདིས་ཉན་རང་ལ་ཆོས་བདག་མེད་རྟོགས་པ་མེད་པར་བསྟན་པའི་ཁོངས་སུ་༼༢༠༽ཆེ་སྟེ། ། རྣམ་འགྲེལ་ལས། ། སྟོང་ཉིད་ལྟ་བས་གྲོལ་འགྱུར་གྱི། །
སྒོམ་པ་ལྷག་མེད་དོན་ཡིན་ཞེས་པས་ལམ་གྱི་(Dསྒྲིབ་པ་)མཐའ་དག་(Eཉོན་མོངས་པའི་སྒྲིབ་པ་དང་ཤེས་བྱའི་སྒྲིབ་པ་གཉིས་)སུ་འདུ་བ་ཡིན་ལ། ཉོན་སྒྲིབ་ཀྱིས་ཐར་པ་དང་ཤེས་སྒྲིབ་ཀྱིས་ཐམས་ཅད་མཁྱེན་པ་ལ་སྒྲིབ་པ་ཡིན་པས། དང་པོ་ཐར་པ་ལ་སྒྲིབ་པ་ཆགས་ཉོན་མོངས་པ་ཡིན་པས། དེ་དག་ཐམས་ཅད་ཀྱི་རྩ་བ་ངར་འཛིན་ལྷན་སྐྱེས་ཀྱི་བདག་འཛིན་ལ་ཐུགས་པས། དེའི་གཉེན་པོར་ཕུང་པོ་མི་རྟག་པ་དང་སྡུག་བསྔལ་བ་དང་མི་གཙང་བ་དང་བདག་མེད་པར་གཏན་ལ་དབབ་ནས་བདག་མེད་པའི་སྐབས་སུ་རྒྱུ་བདག་འཛིན་དང་འབྲས་བུ་ང་རྒྱལ་དང་དྲེགས་པ་འགོག་པའི་རིགས་པས་ཡུ་དམན་པའམ། ངན་པར་སྒྲུབས་པས་དེ་ལས་སྐྱེ་བའི་བློ་ཕྱིན་ཅི་ལོག་ཡིན་པར་སྒྲུབས་པ་མ་གཏོགས་ཡུལ་རང་བཞིན་གྱིས་མ་གྲུབ་པར་སྟོན་པ་མི་གསལ་བར་ཕྱིར་ཆོས་རང་བཞིན་མེད་པ་རྟོགས་པར་མ་བསྟན་ནོ་སྙམ་མོ། འོ་ན་བསྟན་བཅོས་འདིར། གཅིག་གི་སྟོང་ཉིད་གང་ཡིན་པ། དེ་ནི་ཀུན་གྱིས་སྟོང་ཉིད་ཡིན། གཅིག་གི་ལྟ་བོ་གང་ཡིན་པ།
དེ་ནི་ཀུན་གྱིས་ལྟ་བོ་ཡིན༌། ཞེས་གསུངས་པ་མ་ཡིན་ནམ་སྙམས་ན། གཅིག་གི་སྟོང་ཉིད་རྟོགས་པས་ཐམས་ཅད་ཀྱི་སྟོང་ཉིད་རྟོགས་པའི་ཀྱབ་མཐའ་འཆའ་ན་གྲུབ་མཐའ་སྨྲ་བ་བཞི་པོ་དབུ་མ་པ་འབའ་ཞིག་ཏུ་འགྱུར་པས་དེ་ལྟར་གྲུབ་མཐའ་མདོ་དམན་མེད་པར་ཐེག་པ་གསུམ་བསྟན་པ་དོན་དམ་པར་འགྱུར་བས་རྒྱུ་མཚན་དེས་ན་ཆོས་ཐམས་ཅད་ཀྱི་རང་བཞིན་སྟོང་པ་ཉིད་གནས་ཚུལ་དབང་བཙན་༼༢༡༽དུ་བྱས་ན་ཆོས་ཉིད་མཉམ་པ་ཆེན་པོའི་ལྡོག་པ་ནས་རོ་གཅིག་ཀྱང་གང་ཟག་གིས་དེ་ལྟར་རྟོགས་པའི་ངེས་པ་མེད་དེ། རང་ཉིད་གང་ལ་དགའ་བའི་ལམ་དེར་མངཽན་པར་ཞེན་པ་དང༌། ཕྱི་ནང་གི་ཡོངས་འཛིན་བཤེས་གཉེན་གྱིས་ཇི་བཞིན་པ་དང༌། སྤྱོད་པ་དང་ཡོངས་སུ་བསྔོ་བའི་ཁྱད་པར་བཤད་པའི་ཕྱིར་རོ། འོ་ན་ཡུམ་ལས། བྱང་ཆུབ་གསུམ་ལ་བསླབ་པར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་གསུངས་པ་ནི། དམན་པའི་རིགས་ཅན་ལས་དང་པོ་བསྣམས་སྟོང་ཉིད་ལ་ཡིད་རབ་ཏུ་སྐྲག་པའི་གང་ཟག་གི་འཛིན་པ་བཟློག་པའི་ཕྱིར། དེ་ལྟར་ན་སྟོང་པ་ཉིད་ནི་ཞི་སྒོ་གཉིས་སུ་མེད་པར་བསྟན་པ་ཡིན་ནོ།
ལེའུ་ལྔ་པ་ནས་བཅུ་དྲུག་པའི་བར་གྱིས་ཐེག་པ་ཆེན་པོའི་ལམ་སྨོན་འཇུག་གི་སེམས་གཉིས་བསྐྱེད་ནས་སྤྱོད་པ་དང་ལྟ་བའི་མཐའ་གཞན་དགག་པའི་ཆེད་དུ་བསྟན་པ་ཡིན་པས་དེ་དག་གིས་བསྡུས་པའི་དོན་གྱིས་ལས་དང་པོ་པའི་གང་ཟག་ལ་འཆད་པ་པོ་འཆད་བདེ་ཞིང་ཉན་པོས་འཛིན་སླ་བའི་ཆེད་དུ་བསྟན་པ་ཡིན་ནོ། གཉིས་པ་ལེའུ་སོ་སོའི་དོན་ལ་གཉིས། ཀུན་རྫོབ་ཀྱི་བདེན་པ་ལ་བརྟེན་པའི་ལམ་གྱི་རིམ་པ་བཤད་པ་༼༢༢༽དང༌། དོན་དམ་པའི་བདེནཔ་ལ་བརྟེན་པའི་ལམ་གྱིས་རིམ་པ་བཤད་པའོ། ། དང་པོ་ལ་གཉིས་པའོ། དང་པོ་ལ་གཉིས། ཕྱིན་ཅི་ལོག་བཞི་སྤང་བར་བསྟན་པའི་སྒོ་ནས་སྐྱེས་བུ་འབྲིང་གི་བསམ་པ་སྦྱངས་ཏེ་སྨོན་སེམས་སྐྱེད་ཚུལ་བསྟན་པ་དང༌། འཇུག་སེམས་བསྐྱེད་ནས་སྤྱོད་པ་ལ་སློབ་ཚུལ་བཤད་པའོ། དང་པོ་ལ་གཞི། འཆི་བ་མི་རྟག་པ་རྗེས་སུ་དྲན་པ་རྒྱས་པར་བསམ་པའི་སྒོ་ནས་རྟག་འཛིན་ཕྱིན་ཅི་ལོག་སྤོངས་ཚུལ་བཤད་པ་དང༌།
ཟག་བཅས་ཀྱི་ལུས་སྡུག་བསྔལ་དུ་བསྒོམ་པའི་སྒོ་ནས་བདེ་བར་འཛིན་ཅི་ལོག་སྤོངས་པའི་ཐབས་བཤད་པ་དང༌། འཁོར་བ་མི་གཙང་བའི་རང་བཞིན་དུ་བསམ་པའི་སྒོ་ནས་གཙང་བར་འཛིན་པ་ཕྱིན་ཅི་ལོག་སྤོངས་པའི་ཐབས་བཤད་པ་དང༌། ཟག་བཅས་ཀྱི་དངོས་པོ་རྣནམས་ལ་བདག་དང་བདག་གིར་འཛིན་མི་ནུས་པར་བསྟན་པའི་གསོ་ནས་བདག་འཛིན་ཕྱིན་ཅི་ལོག་སྤོངས་ཚུལ་བཤད་པའོ། དང་པོ་ལ་གཉིས་ལེའུའི་གཞུང་དང་མཚན་བསྟན་པའོ། དང་པོ་ལ་གསུམ། འཆི་བ་རྗེས་སུ་དྲན་པའི་སྒོ་ནས་ཐར་པ་ལ་བརྩོན་པའི་སྒོ་བག་ཡོད་ལ་བསྐུལ་བ་མདོར་བསྟན་པ་དང༌། འཆི་བ་མི་རྟག་པ་བསྒོམ་ཚུལ་རྒྱས་པར་བཤད་པ་དང༌། མི་རྟག་པ་བསྒོམ་པའི་༼༢༣༽ཕན་ཡོན་ནོ། དང་པོ་ནི། འཕགས་པའི་ལམ་བསྒྲུབ་པ་ལ་གེགས་ཀྱི་གཙོ་བོ་ནི་འཆི་བ་ལམ་གྱི་འཆིའོ་སྙམ་པའི་ཕྱིན་ཅི་ལོག་གི་བློ་འདིཀྵཉིད་ཡིན་པས་ཡང་དང་ཡང་དུ་ཆི་བ་མི་རྟག་པ་བསམ་ནས་སྒྲུབ་པ་ལ་བརྩོན་པར་བྱ་སྟེ།
དེ་གོམས་ན་སྡུག་བསྔལ་སོགས་ཀྱང་རྟོགས་སླ་བའི་ཕྱིར་འདོད་པར་བསྟན་པ། གང་ལ་འཇིག་རྟེན་གསུམ་མངའ་བདག ། རང་ཉིད་འཆི་བདག་བྱེད་པོ་མེད། ། ཡོད་དེས་རྣལ་བཞིན་གཉིད་ལོག་ན། ། དེ་ལས་མ་རུང་གཞཉ་ཅི་ཡོད། དངོས་པོ་ལ་མངོན་པར་ཞེན་པའི་ཁམས་གསུམ་གྱིས་འཆིང་བ་ལས་མ་གྲོལ་ཞིང༌། འཆི་བདག་གི་གཞན་དབང་དུ་གྱུར་པའི་སྐྱེས་བུ་གང་ལ། འདོད་ཁམས་དང་གཟུགས་དང་གཟུགས་མེད་ཀྱི་ཁམས་གསུམ་པོའམ། ལྷ་དང་མི་དང་ཀླུའི་འཇིག་རྟེན་གསུམ་ལ་དགའ་མ་གུར་བྱེད་པའི་མངའ་བདག་རྒྱལ་པོ་རང་ཉིད་འཆི་བདག་གི་རྒྱལ་པོ་གཞན་གྱིས་བསྐྱལ་བར་བྱེད་པ་པོ་མེད་ཅིང༌། རང་གིས་ཀྱང་གཞན་བསྐུལ་བ་མ་ཡིན་ཀྱང་རང་གི་ངང་གིས་འཆི་བའི་ཆད་པ་རང་ཉིད་ལ་གཅོད་པར་བྱེད་པས་གཤེད་མ་རལ་གྲི་རྣོན་པོ་གདེངས་པ་ལྟ་བུའི་འཆི་བདག་དེ་ཡོད་པ་དེ་ན་འཆི་ལྟས་ཀྱང་ཟིན་པའི་གང་ཟག་གམ།
མགོ་ལ་མེ་ཤོར་༼༢༤༽པ་ལྟར་བག་ཡོད་པའི་སྒོ་ནས་འཕགས་ལམ་སྒྲུབ་པ་ལ་བརྩོན་པར་མི་བྱེད་པར། སངས་རྒྱས་བཅོམ་ལྡན་འདས་འཆི་བདག་གི་བདུད་ཕམ་པར་མཛད་པ་དང༌། དེ་བཞིན་གཤེགས་པའི་གསུང་གི་སྣང་བས་རྒྱུད་སྦྱངས་ནས། རྒབ་དང་འཆི་བ་ལས་འདས་པའི་ཉན་རང་དགྲ་བཅོམ་པ་རྣལ་མ་བཞིན་དུ་གཉིད་ལོག་ཅིང་འཆི་བདག་ཕྱིར་བཅོས་པའི་ཐབས་ལ་འབད་པར་མི་བྱེད་ན་དེ་ལས་མ་རུང་ཤིང་བག་མེད་ལ་བླུན་པ་གཞན་ཅི་ཡོད་པ་དེས་ན་མི་རྟག་པ་བསམ་པའི་སྒོ་ནས་ཆོས་ལ་འབད་པར་རིགས་སོ། ། འདི་ལ་འགྲེལ་པར་བཙུན་པ་དཀོན་མཆོག་འབང་གིས་རབ་ཕྱེད་སྔ་མ་བརྒྱད་ལ། ། ཚིག་གི་དོན་འབྲེལ་བ་དང༌། དཔེ་དང་སྦྱར་བ་དང༌། ཟླ་བ་རང་གི་དོན་ལེགས་པར་སྦྱར་བ་གསུམ་གསུམ་གྱི་སྒོ་ནས་འགྲེལ་པའི་གཞུང་འཛིན་ནས་ཤེས་པར་བྱ་བ་ཡིན་ལ་འདི་ནས་ཅི་རིགས་སུ་སྦྱར་བས། དཔེར་ན་བློན་པོ་ཁ་ཅིག་གིས་རྒྱལ་པོའི་མར་མེ་འདེགས་པ་ཁ་ཅིག་ཡིད་མགུ་བར་མ་བྱས་པས་དེ་དག་གི་བློན་པོ་གསོད་པར་གྱུར་པའི་ཐབས་སུ་རྒྱལ་པོ་ལ་དབྱེ་ན་བཅོས་ཏེ་ལོག་པར་འཛིན་ཏུ་བཅུག་པས། བློན་པོས་ཀྱང་རྒྱལ་པོས་བསད་ཀྱིས་དོགས་ནས་བསྒྲིམ་པ་དང་བཅས་ཏེ་བག་ཡོད་པར་གནས་པ་བཞིན་ནོ།
དེས་ན་རྒྱལ་པོ་གཏུམ་པོ་དང་འདྲ་བའི་འཆི་བདག་གིས་མི་གནོད་པའི་ཐབས་ལ་བསྒྲིམ་པར་༼༢༥༽བྱའོ། ། ཡང་དཔེར་ན། སྐྱེས་བུ་ཞིག་ལམ་བཟང་པོ་བོར་ནས་འབྲོག་དགོན་པ་ཞིག་ཏུ་ཕྱིན་ནས། འཇིགས་པ་ཤིན་ཏུ་ཆེ་བའི་གྲོང་ཞིག་ཏུ་བསྡད་ནས་བག་མེད་པར་བྱས་པ་རྐུན་པོས་བཅོམ་ཞིང་ཤི་བར་འགྱུར་བདེ་ལྟར། ཁམས་གསུམ་གྱི་གྲོང་འཆི་བདག་གི་ཆད་པས་ཉེ་བར་བག་མེད་པ་དང་ལྡན་པ་གང་ཞིག་སྡོད་པ་དེ་ནི་ངེས་པར་འཆི་བ་དག་གིས་འཇོམ་པར་འགྱུར་པས། དེའི་ཕྱིར་བདག་ལེགས་སུ་འདོད་པ་རྣམས་ཀྱིས་རྟག་ཏུ་བག་ཡོད་པར་བྱ་དགོས་ཏེ། ། བག་ཡོད་བདུད་རྩིའི་གནས་ཏེ་བག་མེད་པ། ། འཆི་བའི་གནས་སུ་ཐུབ་པས་བཀའ་སྩལ་ཏོ། ཞེས་སོ། ། གཉིས་པ་ལ་གསུམ།
རང་ཉིད་འཆི་བ་རྗེས་སུ་དྲན་པ་བསྒོམ་པའི་ཚུལ་དང༌། རང་ཉིད་འཆི་བའི་འཇིགས་པ་ལས་མ་གྲོལ་བཞིན་དུ་དེའི་ཉེས་དམིགས་མི་བསམ་པར་གཞན་འཆི་བ་འབའ་ཞིག་ལ་མྱ་ངན་མི་རིགས་པ་དང༌། བྱ་བ་ངན་པ་ལ་ཆགས་པ་སྤངས་ནས་ཐར་པའི་ལམ་སྒྲུབ་པ་ལ་བརྩོན་པར་གདམས་པའོ། ། དང་པོ་ལ་གཉིས། རགས་པའི་མི་རྟག་པ་བསྒོམ་ཚུལ་དང༌། ཕྲ་བའི་མི་རྟག་པ་བསྒོམ་པའོ། ། དང་པོ་ལ་ལྔ། གསོན་པ་འཆི་བ་བཟློག་བྱེད་མ་ཡིན་པས་དེ་ཙམ་ལ་ཡིད་བརྟན་མི་རུང་བ་དང༌། འཆི་བ་ཀུན་གྱིས་ཐུན་མོངས་༼༢༦༽ཡིན་པས་མི་འཇིགས་པ་མི་རིགས་པའི་ཚུལ་དང༌། ན་བ་དང་རྒ་བ་བཅོས་ཐབས་ལ་བརྟེན་ནས་འཆི་བ་ལ་མི་འཇིགས་པ་མི་རིགས་པ་དང༌།
ནམ་འཆི་ངེས་པ་མེད་པས་འཆི་བ་ལ་མི་འཇིགས་པ་མིམ་རིགས་པ། དཔའ་བོ་ལ་འཆི་བ་འཇིགས་པ་རྒྱུ་མིན་པ་དགག་པའོ། ། དང་པོ་ལ་གཉིས། དངོས་དང་༌། གསོན་པ་ཡུན་རིང་བར་བསམ་ནས་མི་འཇིགས་པ་དགག་པའོ། ། དང་པོ་ནི། ། འདི་སྙམ་སྟེ། གལ་ཏེ་འཇིག་རྟེན་གསུམ་གྱི་མངའ་བདག་འཆི་བདག་ནི་ཡོད་མོད་ཀྱི། དེ་བས་ཆེས་སྔར་འཆི་བདེ་བཟློག་པར་བྱེད་པ་པོ་བྱ་བ་གསོན་པ་ཡོད་པ་ཡིན་པས། དེ་ཡོད་པས་ན་དེའི་བར་ལ་མི་འཆི་སྟེ།
སྐྱེས་པ་ཙམ་ནས་འཆི་བ་མི་སྲིད་པས་འཆི་བ་ལ་མི་འཇིགས་སོ་སྙམ་ན། དེ་ནི་མི་རིགས་ཏེ། ། འཆི་བར་བྱ་ཕྱིར་སྐྱེ་འགྱུར་ཞིང༌། ། གཞན་དབང་འགྲོ་བའི་ངང་ཅན་ལ། ། འཆི་བར་བྱ་བ་ལྟར་སྣང་སྟེ། ། གསོན་པར་བྱ་བ་མིན་ལྟར་རོ། ། གསོན་པ་ལ་ནི་འཆི་བདག་གི་འཇིགས་པ་བཟློག་པར་བྱེད་པོ་ཡོད་པ་མ་ཡིན་ཏེ། འཆི་བའི་དོན་དུ་ཡིན་པ་ཉིད་ཀྱིས་ཕྱིར། རྒ་བ་དང་ཤི་བ་ནི་སྐྱེ་བའི་རྐྱེན་ཡིན་པའི་རྒྱུ་མཚན་གྱིས་སྐྱེ་བ་ཁོ་ན་འཆི་བས་མ་སྐྱེས་པ་ནི་མ་ཡིན་ཏེ། འཆི་བའི་ཆེད་དུ་དང་པོ་སྐྱེ་བ་འབྱུང་བ་དེ་ལྟ་ན།
འཆི་༼༢༧༽བར་བྱ་ཕྱིར་སྐྱེ་བར་འགྱུར་ཞིང༌། འཆི་བདག་གི་དྲུང་དུ་དབང་མེད་དུ་ཁྲིད་པའི་རྒྱུ་རྒབ་དང་ན་བ་དང་རྒུད་པ་ལ་སོགས་པའི་རྒྱུ་རྐྱེན་གྱིས་གཞན་དབང་བ་ཉིད་ཀྱིས་ཕྱིར་རང་དབང་མེད་ཅིང་འཆི་བར་གནས་པ་ཁོ་ནའོ། ། རྒ་བ་ལ་སོགས་པ་སྐྱེས་བུ་གཤེད་མ་དང་འདྲ་བ་རྣམས་ཀྱིས་མྱུར་བ་མྱུར་བར་འཆི་བདག་གིག་ཐད་དུ་དཀྲི་བར་བྱ་བ་ཉིད་ཀྱི་ཕྱིར་ན་མི་སྡོད་བར་འགྲོ་བའི་ངང་ཚུལ་ཅན་ནོ། ། འཆི་བ་ནི། བྱ་བ་བྱེད་བཞིན་པ་ལྟར་གསད་པར་བྱ་བའི་མགོ་བོ་གཅོད་པ་ལྟར་ཐོག་མ་སྐྱཡེ་བ་དང་བར་དུ་གནས་པ་དང་མཐར་འཆི་བའི་སྐབས་རྣམས་སུ་འཆི་བ་དེའི་དོན་ཁོ་ནར་ཞུགས་པ་ཉིད་ཀྱི་ཕྱིར་སྐྱེ་བོ་དེ་ལ་འཆི་བ་བྱ་བ་ལྟར་སནང་བ་སྟེ་མཐོང་གི་གསོན་པ་ནི་མ་ཡིན་པས། དེའི་ཕྱིར་ཐོག་མར་གསོན་པ་ལ་རེ་ཞིང་བདག་ཉིད་མི་འཆིའོ་སྙམ་དུ་རང་ཉིད་བསླུ་བར་མི་བྱ་སྟེ། ། སྐྱེས་རབ་ལས། འདིར་མིའི་དཔའ་བོ་ཐོག་མའི་མཚན་མོ་ནས། ། གང་ནས་འཇིག་རྟེན་མངལ་ན་གནས་འགྱུར་བ། ། དེ་ནས་བརྩམས་ཏེ་དེ་ནི་ཉིན་རེ་བཞིན། །
འགྲོས་བཤོལ་མེད་པར་འཇིགས་བདག་དྲུང་དུ་འགྲོ། ། ཞེས་སོ། ། དེ་ཡང་དཔེར་ན་རྒྱལ་པོ་གཏུམ་པོ་མ་རུང་བ་སྙིང་རྗེ་མེད་པས་ཞག་ཡོངས་སུ་བསྒྲངས་སྟེ་ཞག་འདི་ཙམ་ལ་འོང་བར་ཆད་པའི་ཕོ་ཉའི་བྱ་བ་ནི་འོང་བ་༼༢༨༽ཁོ་ན་ལས་འདུག་པ་མ་ཡིན་པ་བཞིན་དུ་སྐྱེ་བའི་བྱ་བ་ཡང་འཆི་བའི་ཕྱིར་ཡིན་གྱི་གསོན་པ་མ་ཡིན་ཏེ། སྐད་ཅིག་སྐྲད་ཅིག་ལ་གསོན་པ་འགགས་པའི་ཕྱིར་རོ། ། ཡང་དཔེར་ན། ། ཀུན་རྒྱུ་མོ་ཞིག་ཁྱིམ་དུ་འཇུག་པར་སྙམས་ཏེ། སྒོ་ན་འདུག་པ་རྔ་མོ་ལ་འགོམས་པས། རྔ་མོད་དེ་སྐྲག་ལྟེ་ལངས་ནས་ཆས་ཤིང༌། དེ་ཡང་དེའི་དབང་དུ་གྱུར་པ་བཞིན་དུ། སྐྱེ་བ་ཐམས་ཅད་ནི་འཆི་བའི་གཞན་དབང་ཅན་ཁོ་ན་སྟེ།
འཆི་བ་ལ་རག་ལས་པའི་ཕྱིར་རོ། ། ཡང་ཇི་ལྟར་གཞན་གཞན་གསད་པར་བྱ་བའི་ཕྱིར་གཤེད་བྱེད་སློབ་བ་དང༌། དེས་གཞན་བསད་མ་ནུས་པར་སློང་བ་པོ་དེ་ཉིད་གསོད་ཀྱི་གཞན་ནི་མ་ཡིན་ཏེ་མན་ངག་མེད་པར་མཁའ་འགྲོ་མ་རྦད་པ་བཞིན་སྐྱེ་བས་མི་འཆི་བར་ནུས་པའི་ཕྱིར་འཆི་བ་ཉིད་དུ་བྱ་བ་ཡིན་གྱི་གསོན་པ་ནི་མ་ཡིན་ནོ། ། གཉིས་པ་ནི། དེ་ཡང་འདི་སྙམ་སྟེ། དེང་སང་མི་རྣམས་ནི་ཆོ་ལོ་བརྒྱ་པ་ཡིན་ལ། བདག་གི་དངོས་ལོ་བཅུ་དྲུག་ནི་སྔར་འདས་ལ། བརྒྱད་ཅུ་རྩ་བཞི་ནི་དུང་མ་འོངས་པས་གནས་ལ། དེའི་བར་དུ་བདག་གིས་ཡུལ་གྱི་བདེ་བ་ཉམས་སུ་མྱོང་བར་བྱས་ཏེ། དེ་ནས་འཆི་བདག་བཟློག་པའི་ཐབས་ལ་འབད་པར་བྱའོ།
༼༢༩༽དེའི་ཕྱིར་གསོན་པའི་དུས་རིང་བས་དེ་ལ་གསོན་པའི་རེ་བ་འཆའ་རིགས་སོ་ཞེ་ན། དེ་ནི་ཆེས་མི་རིགས་ཏེ། ། ཁྱོད་ཀྱིས་འདས་དུས་ཐུད་དུ་ལྟར། ། མཐོང་ཞིང་མ་འོངས་གཞན་དུ་ན། ། ཁྱོད་མཉམ་མི་མཉམ་ལྟར་སེམས་ཏེ། ། གསལ་བར་འཇིགས་པའི་འོ་དོད་འདྲ། ཁྱོད་ཀྱིས་འདས་པའི་དུས་ཐུང་དུ་ལྟར་མཐོང་ཞིང་མ་འོངས་པའི་ཚེ་ཐུང་དུ་ལས་གཞན་རིང་པོ་ལྟར་མཐོང་ན་སྟེ་དེ་ལྟར་བཟུང་ནས་བག་མེད་པར་སྤྱོད་པ་ནི་ཤིན་ཏུ་མི་རིགས་ཏེ། རིན་ཆེན་ཕྲེང་བ་ལས། ། འཆི་བའི་རྐྱེན་ནི་མང་བ་སྟེ། ། གསོན་པ་ཡི་ནི་ཅུང་ཟད་ཅིག །
དེ་དག་རྣམས་ཀྱང་འཆི་བ་ཡང༌། ། དེ་བས་རྟག་ཏུ་ཆོས་མཛོད་ཅིག ། ཞེས་པ་ལྟར་ནམ་འཆི་ངེས་པ་མེད་པས་ཁྱོད་འདས་མ་འོང་གི་ཆེ་རིང་ཐུང་མཉམ་པའམ་འོན་ཏེ་འདས་པ་ཐུང་ཞིང་མ་འོངས་པ་རིང་བས་མིམ་མཉམ་པ་ལྟར་སེམས་པ་དེ་ནི་གསལ་བར་འཆི་བས་འཇིགས་པ་གོ་བར་བྱ་བ་ཡིན་ཏེ། ལམ་འཇིགས་པ་དང་བཅས་པར་ཞུགས་པའི་མི་ཞིག་གིས་ཆོམ་རྐུན་པས་འཇིགས་བཞིན་དུ་མི་འཇིགས་པ་སྐད་བྱས་ནས་བརྟན་པའི་འོ་དོད་འབོད་ཅིང་གླུ་ལེན་པ་དང་འདྲ་བས། དེས་ན་འཆི་བདག་གི་འཇིགས་པ་དང་བྲལ་བར་བྱ་༼༣༠༽པའི་ཕྱིར་བརྩོན་པས་ལམ་ལ་འབད་པར་རིགས་སོ། ། དེ་ཡང་དཔེར་ན་གྲོང་གི་ཁར་མིག་གཅིག་ཏུ་བྱིས་པ་མང་པོ་མཚན་མོ་ལྷན་ཅིག་བསྡད་ནས་ཕྱོགས་ཕྱོགས་སུ་གཤང་པ་བཏང་སྟེ་གཞན་པ་རྣམས་སྔ་མོར་ལངས་ཏེ་སོང་ཟིན་ལ། བྲམ་ཟེའུ་གཅིག་གཉིད་ཀྱི་ནོན་ནས་རྗེས་སུ་གནས་པ་ལ་ཁང་སྐྱོང་གིས་ཀ་ཡེ་བླུན་པོ་སྨད་པའི་གནས་མ་བསྣུན་གྱི་བར་དུ་ཤང་བ་མྱུར་དུ་སོལ་ཅིག་ཅེས་སྨྲས་པས། བྲམ་ཟེ་དེས་ནི་སྐད་ཅེས་རང་གི་གཤང་པ་བཏང་བ་ནི་སེལ་གྱིས། གཞན་གྱི་མི་སེལ་ལོ་ཞེས་སྨྲས་པར་གྲགས་ཏེ་མི་གཙང་བར་མཚུངས་པ་ལ་རང་གི་གཤང་བ་གཙང་བར་བཟུང་ནས་བདག་གིར་འཛིན་པ་བཞིན་དུ། འདས་པ་དང་མ་འོངས་བདག་དུས་རིང་ཐུང་དུ་བཅད་དུ་མེད་པར་མཉམ་པ་ལ་མ་འོངས་པ་རིང་བར་འཛིན་པ་ཕྱིན་ཅི་ལོག་གི་རྟོག་པ་ཡིན་པས་བཟློག་པར་བྱེད་དགོས་སོ། །
ཡང་ལམ་འཇིགས་པ་དང་བཅས་པར་ཞུགས་པའི་མིས་མི་འཇིགས་པའི་ཚུལ་གྱིས་གླུ་ལེན་པ་དང་འདྲ་བས་ནམ་འཆི་ངེས་པ་མེད་པའི་ཚུལ་ལ་བསམ་ནས་དམ་ཆོས་སྒྲུབ་པ་རིགས་ཏེ་འཆི་བ་ལ་དམ་པའི་ཆོས་མ་གཏོགས་པ་གང་གིས་ཀྱང་མི་ཕན་པར་ཤེས་ཏེ་ལམ་སྒྲུབ་པ་ལ་འབད་པར་བྱའོ། གཉིས་པ་ནི། གང་ཞིག་མ་འོངས་པ་ལ་༼༣༡༽དུས་རིང་པོར་ཉིད་དུ་བརྟགས་པར་མི་རིགས་མོད་ཀྱི། དེ་ལྟ་ན་ཡང་འཆི་བ་འདི་ནི་སེམས་ཅན་ཐམས་ཅད་དང་སྤྱི་མཐུན་ཐུན་མོང་པ་ཡིན་པས་དེ་ལ་མི་སྐྲག་གོ་ཞེ་ན། གཞན་དག་ལའང་སྤྱི་མཐུན་ཕྱིར། ། ཁྱོད་ལ་འཆི་བའི་འཇིགས་མེད་ན། ། གཅིག་ལ་གནོད་གང་དེ་ཕྲག་དོག ། སྒོ་ནས་སྡུག་བསྔལ་བསྐྱེད་འགྱུར་རམ། འཆི་བ་སེམས་ཅན་གཞན་ལ་ཡང་སྤྱི་མཐུན་ཡིན་པའི་ཕྱིར་ཁྱོད་ལ་འཆི་བའི་འཇིགས་པ་མེད་ན། གང་ཟག་གཅིག་ལ་འཆི་བདག་གིས་གནོད་པ་གང་ཡིན་པ་དེ་གཞན་ལམ་མཐོང་བ་ན་སྡུག་བསྔལ་ཞིང་ཐམས་ཅད་མཐོང་ན་སྡུག་བསྔལ་གྱི་བློ་མི་འབྱུང་བ་ནི།
གཅིག་པོ་དེ་ཕྲག་དོག་གི་སྒོ་ནས་སྡུག་བསྔལ་བར་འགྱུར་བ་ཡིན་ལ་འཆི་བ་ཡང་ཕྲག་དོག་གི་སྒོ་ནས་སྡུག་བསྔལ་བསྐྱོད་པར་འགྱུར་རམ་སྟེ་མིན་ཏེ། རང་གི་ངོ་བོས་སྡུག་བསྔལ་བ་ཡིན་ཏེ་མེས་བསྲེག་པ་ནི་ཕྲག་དོག་གིས་མ་ཡིན་པར་རང་གི་ངོ་བོ་ནིད་ཀྱིས་ཡིན་པ་དེ་བཞིན་དུ་འཆི་བའི་སྡུག་བསྔལ་དེ་ཡང་ཐུན་མོང་པ་ཉིད་ཡིན་བརྟན་པའི་རྒྱུ་མ་ཡིན་ནོ། ། དཔེར་ན། གྲོང་པ་རྣམས་ཀྱིས་དཔྱ་འབུལ་བའི་དུས་སུ་ཐོག་མར་གང་བཟུང་བ་དེ་སྡུག་བསྔལ་བར་འགྱུར་ལ། ཐམས་ཅད་བཟུང་བའི་ཚེ་ན་ནི་མ་ཡིན་པ་༼༣༢༽དེ་བཞིན་འཆི་བ་ནི་མ་ཡིན་ཏེ། དེ་ནི་ཕྲག་དོག་མེད་པས་སྡུག་བསྔལ་གྱི་རྒྱུ་ཉིད་ཡིན་པའི་ཕྱིར་རོ། ། ཡང་དཔེར་ན། རྒྱལ་པོས་ཆོམ་རཀུན་པའི་དེད་དཔོན་བསད་པར་བྱ་བསད་ཉིན་པསད་དགོས་སོ་ཞེས་བཀའ་སྩལ་པ་དང་དེ་ཡང་ཕྲག་དོག་གིས་སྡུག་བསྔལ་བར་འགྱུར་ལ་ཆོམ་རྐུན་པ་ཐམས་ཅད་བསད་པའི་བཀའ་སྩལ་ན་ནི་མ་ཡིན་ཞིང༌། དེ་དག་བསད་པ་དེས་ན་དེ་ལ་ཕན་པར་འགྱུར་པ་ཡང་མ་ཡིན་པ་དེ་བཞིན་དུ། ཐམས་ཅད་ཀྱི་ཐུན་མོང་ཡིན་ནོ་སྙམ་དུ་བྱིས་པ་སོ་སོའི་སྐྱེ་བོ་རྣམས་འཆི་བ་ལ་མི་འཇིགས་ཤིང་འགའ་ཞིག་འཆི་བས་འགའ་ཞིག་ལ་ཕན་འདོགས་པར་ཡང་མི་འགྱུར་རོ། །
གསུམ་པ་ནི། དེ་ཡང་འདི་སྙམ་སྟེ། གསོ་དཔྱད་དང་བཅུད་ཀྱིས་ལེན་ཉེ་བར་སྤྱད་པས་རེ་ཞིག་རྒ་བ་དང་ན་བའི་གནོད་པ་ཉེ་བར་ལྷག་པའི་སྡུག་བསྔལ་ཕྱིར་བཅོས་སུ་ཡོད་པའི་ཕྱིར་ན་འཆི་བ་ལ་མི་འཇིགས་གོ་ཞེ་ན། ནང་བཅོས་རྒ་བ་གསོ་བྱ་དེས། ། དེ་དག་ལ་ཁྱོད་མི་འཇིགས་མོད། ། ཆད་པ་ཕྱི་མ་བཅོས་མེད་པས། ། ཁྱོད་ཆེས་གསལ་བར་དེས་ལ་འཇིགས། ། ནད་བཅོས་སུ་ཡོད་པའི་ཕྱིར་དང༌། རྒ་བ་གསོར་བྱ་བ་ཡོད་པའི་ཕྱིར། དེ་དག་ལ་ཁྱོད་མི་འཇིགས་མོད་ཀྱི།
ཆད་པ་ཕྱི་མ་འཆི་བ་ལ་ན་དེ་ལྟར་སྨད་དང་བཅུད་ལེན་༼༣༣༽བརྟེན་པས་ཕྱིར་བཅོས་ཤིང་བཟློག་ཏུ་མེད་པས་ཁྱོད་དེ་ལ་འཇིགས་པ་ཡོད་པར་ཆེས་གསལ་སྟེ། སྲོག་མཐར་བྱེད་པའི་འཆི་བདག་ཅེས་བྱ་བ་བཅོས་སུ་མེད་པ་དེ་དག་ལ་གདོན་མི་ཟ་བར་འཇིགས་པར་བྱ་དགོས་པས་ན་བ་དང་རྒ་བའི་བཅོས་ཀ་ཙམ་ལ་རེ་བའི་སྒོ་ནས་རང་ཉིད་བསླུ་བ་མི་རིགས་ཏེ། དཔེར་ན་རྒྱལ་པོ་ལ་བོད་པའི་བློན་པོ་མ་རུང་བཞིན་ཡོད་པ་དེ། བཟུང་བའི་ཕྱིར་དུ་བློན་པོ་གཞན་གཏོང་ན། དེ་བློན་པོ་དེས་འབུལ་བ་རྒྱ་ཆེན་པོས་བཅོས་པར་འགྱུར་ལ། དེ་ལས་གཞན་བཏང་བ་ཡང་དེ་བཞིན་ཁོ་ན་ལྟར་བཅོས་སུ་ཡོད་ཀྱང༌། རྒྱལ་པོ་རང་ཉིད་དམག་ལ་ཆས་པ་ཕྱིར་བཅོས་སུ་མེད་པ་དེ་བཞིན་དུ། ན་བ་དང་རྒ་བ་ཕྱིར་བཅོས་སུ་ཡོད་མོད་འཆི་བ་ནི་བཅོས་སུ་མེད་དོ། ། ཡང་དཔེར་ན་ཁྲུས་མཁན་ཞིག་གིས་བྲམ་ཟེ་རྣམས་ཀྱི་གོས་དག་ཆུད་གསན་ན་ཐབས་མཁས་པས་བསྟུན་པར་བྱེད་ཀྱི། རྒྱལ་པོའི་ན་བཟའ་བརླག་ན་བསྟུན་པར་བྱེད་མི་ནུས་ནས།
རྒྱང་རིང་པོ་ནས་འདི་ལྟར། ལུགས་མཐུན་ཁྱབ་འཇུག་ལ་དགྱེས་ལྷོ་ཕྱོགས་རྒྱ་མཚོའི་བུ་མོ་གནག་ཁྲུས་འགྲམ་དཀྲིགས་ཤིང༌། གངྒའི་དོ་ཟླ་གོད་ཝ་རིའི་ཀླུང་ཞེས་རྣམ་པར་གྲགས་པ་གང༌། དེ་ལ་ད་ལྟ་སྤྲིན་དུས་བྱོལ་དུ་ཟིན་༼༣༤༽ཀྱང་ཁྱོད་ཀྱི་གླང་ཆེན་དབང་མྱོས་པའི། མཆེ་བའི་གཏུན་ཤིང་གིས་དཀྲུགས་བསླང་བའི་རྡུལ་རྣམས་ཀྱིས་ཆབ་དྭངས་པའི་ཡོངས་མ་མཆིས། ཞེས་སྙན་ངག་གིས་ངོ་བ་སྟོད་བྱས་ནས་བཅོས་ཤིང་བསྟུན་རུང་ལ། འཆི་བདག་ནི་དེ་ལྟར་ཞུ་བས་བཅོས་སུ་ཡོད་པ་མ་ཡིན་ཏེ། མི་རིགས་པའི་དགྲ་བོ་ཞེ་སྡང་དྲག་པོ་འབྱུང་བ་ཅན་དང་འདྲ་བར་གདོན་མི་ཟ་བར་་འཆི་བ་དེ་ལ་ཡིད་དབྱུང་བར་བྱའོ། ། བཞི་པ་ལ་གཉིས། འཆི་བ་ཀུན་གྱིས་ཐུན་མོང་བ་ཡིན་ཞིང་མངོན་སུམ་དུ་མཐོང་བས་འཆི་བ་ལ་འཇིགས་དགོས་པ་དང༌།
ནམ་འཆི་ངེས་པ་ཅན་དུ་མ་མཐོང་བས་འཆི་བ་བསམ་པའོ། ། དང་པོ་ནི། ཅི་སྟེ་ངེས་པར་འཆི་བ་ཞེས་བྱ་བ་འདི་སོ་སོའི་སྐྱེ་བོ་རྣམས་ཀྱིས་ཐབས་མཁས་པས་རྒྱལ་པོ་བཅོས་པ་བཞིན་དུ་བཟློག་ཏུ་མེད་པའི་འཆི་བ་འདི་ནི་ཡོད་མོད་ཀྱི་ད་ལྟ་ངེས་པ་མ་ཟིན་པ་སྟེ་ངེས་པ་མེད་པའི་ཕྱིར་མི་འཇིགས་སོ་སྙམ་ན། ། བསད་པར་བྱ་བའི་ཕྱུག་རྣམས་ལྟར། ། འཆི་བ་ཀུན་གྱིས་ཐུན་མོང་ཞིང༌། གཞན་ཡང་འཆི་བར་སྣང་འགྱུར་ན། ཁྱོད་ལ་འཆི་བདག་འཇིགས་ཅིས་མེད། ། འཆི་བ་ནི་ཐུན་མོང་མ་ཡིན་པ་དང༌། མི་སྣང་བར་འགྱུར་ན་དེ་བརྗོད་མོད་ཀྱང༌། འཆི་བ་ནི་༼༣༥༽བརྟགས་པར་དཀའ་བ་མ་ཡིན་ཏེ།
བསད་པར་བྱ་བའི་ཕྱུགས་རྣམས་ལ་འཆི་བ་ཐུན་མོང་པ་ཡིན་ཞིང་གཅིག་གིས་གཅིག་འཆི་བ་ཡང་མཐོང་བ་ལྟར། འཆི་བ་ཡང་རང་རེ་སོ་སོའི་སྐྱེ་བོ་ཀུན་གྱིས་ཐུན་མོང་པ་ཡིན་ཞིང༌། གཞན་ཡང་དུ་མ་ཞིག་ཤི་ཟིན་པ་མཐོང་ཞིང༌། ད་ལྟ་ཡང་དུ་མ་ཞིག་འཆི་བཞིན་པས་འཆི་བ་སྣང་བར་འགྱུར་ན་འཆི་བ་མ་མཐོང་བ་རྒྱུ་མཚན་བྱས་ནས་ཁྱོད་ལ་འཆི་བདག་གིས་འཇིགས་པ་ཅིས་ཕྱིར་མེད་ཅེས་འཆི་བའི་འཇིགས་པ་བསམ་པར་བྱ་དགོས་ཏེ། རྒྱུ་གཉིས་ཀྱིས་འཆི་བ་ལ་མི་འཇིགས་པ་སྲིད་དེ། དེ་མ་དམིགས་པ་དང་དེ་ལས་འདས་པ་ཞིག་ཡིན་ན། གཉིས་པ་འདི་ཁྱོད་ལ་མི་སྲིད་དེ། དཔེར་ན་འཆི་བདག་གདོལ་པ་ལྟ་བུས་ནི་གསོན་པའི་ལམ་བཀག་ནས་མདུན་དུ་བརྒུག་མ་ལྟ་བུའི་ཚུལ་གྱིས་གནས་པས་བག་མེད་པར་བྱ་མི་རིགས་སོ། ། ཡང་དཔེར་ན། བཤས་རའི་ཕྱུག་རྣམས་འཆི་བར་མཚུངས་པ་བཞིན་དུ།
གང་གི་ཆོ་ཤན་པས་ཕྱུག་གཅིག་བསད་པའི་པྱིར་ཁྲིད་པར་གྱུར་པ་དེའི་ཆོ་གཞན་རྣམས་ཀྱང་གསོད་པར་གནས་པ་དེ་བཞིན་དུ་འཆི་བ་ཐམས་ཅད་ལ་ཐུན་མོང་དུ་ཡོད་བཞིན་དུ་གང་གི་ཆོ། གཅིག་འཆི་བ་དེའི་ཚེ་བྱིས་པ་གཞན་རྣམས་༼༣༦༽རྣལ་དུ་གནས་པར་འགྱུར་ཀྱང་དེ་ལྟར་བྱ་བ་ནི་མི་བླུན་པོའི་མཚན་ཉིད་ཡིན་པས་གཞན་འཆི་བས་རང་ལ་དཔག་སྟེ་འཆི་བའི་འཇིགས་པ་བསམ་སྟེ་ཆོས་ལ་འབད་པར་རིགས་སོ། ། གཉིས་པ་ནི། གལ་ཏེ། འཆི་བ་མངོན་སུམ་དུ་ནི་དམིགས་མོད་ཀྱིས་དེ་ལྟ་ན་ཡང་དུས་ལ་ངེས་པ་མེད་པས་འཆི་བ་བཟློག་པ་ལ་ཤིན་ཏུ་གུསཔས་ཅི་བྱ་སྙམ་ཞེ་ན། ། མ་ཡིན་ཏེ། ། དུས་ལ་ངེས་པ་མེད་པའི་ཕྱིར། ། བདག་རྟག་སྙམ་དུ་སེམས་ན་ནི། ། ནམ་ཞིག་དུས་ན་འཆི་བདག་གིས། ། ཁྱོད་ལ་གནོད་པ་བྱེད་པར་འགྱུར།
འདི་ལྟར་འཆི་བའི་དུས་ལ་ངེས་པ་མེད་པའི་ཕྱིར་བདག་རྟག་གོ་སྙམ་དུ་སེམས་ན་ནི། འཆི་བའི་དུས་ལ་ངེས་པ་མེད་པ་ཉིད་ཀྱིས་ཀྱང་ཆེས་འཇིགས་དགོས་པ་ཡིན་ཏེ། དུས་ལ་ངེས་པ་ཡོད་པ་སྒྲ་མི་སྙན་པ་ལྟ་བུ་ཞིག་ཡིན་ན་དེ་ལ་གསོན་པའི་རེ་བས་འཆི་བས་མི་འཇིགས་ན་དེ་ལྟར་མ་ངེས་པས་དུས་དེང་ཉིད་དམ་སྔ་གྲོ་པྱི་གྲོ་ཉིན་མོ་མཚན་མོ་ཟླ་བ་ཡར་མར་ལོ་སྔ་ཕྱི་གང་གིས་ཀྱང་ངེས་པ་མེད་པས་དུས་ནམ་ཟིག་ན་འཆི་བདག་བརྩེ་བ་མེད་པ་དེས་ཁྱོད་ལ་འཆི་བའི་གནོད་པ་མི་བཟད་པ་བྱེད་པར་འགྱུར་བས། དེའི་ཕྱིར་གསོན་པའི་དུས་རིང་བརྒྱ་སྟོང་གི་བདག་ཉིད་ཅན་དུ་འཛིན་པ་པོར་༼༣༧༽ནས་འཆི་བ་འབའ་ཞིག་པའི་འདུ་ཤེས་ཉེ་བར་བཞག་ཏེ་བག་ཡོད་པར་བྱ་རིགས་ཏེ། དཔེར་ན་སྲིན་པོ་བ་གའི་བཟའ་བའི་རེས་སུ་བབ་པ་གང་ཡིན་པ་དེ་ཉིད་འགྲོ་བ་བཞིན་དུ་སྐྱེ་བོ་ཐམས་ཅད་འཆི་བར་འགྱུར་རོ། ། ལྔ་པ་གཉིས། སྔར་མ་ཁོན་ལ་འཆི་བའི་འཇིགས་པ་བསྐྱེད་པ་མི་འཐད་པ་དང༌། རང་གི་བསྲུང་བའི་ཕྱིར་སྡིག་པ་བྱེད་པ་མི་འོས་པའོ། ། དང་པོ་ནི། འདིར་འཆི་བ་ནི་ངེས་མོད་ཀྱི་དེ་ལྟར་ན་ཡང་དཔའ་བོ་ཆེན་པོ་རྙེད་པ་དང་བཀུ་སྟི་དང་སྙན་པ་སྒྲུབ་པ་ལྷུར་ལེན་ཞིང་གཡུལ་ངོར་མཚོན་ཆ་རྣོན་པོས་ལུས་ལ་བ་པའི་ཉམ་ང་བའི་སྡུག་བསྔལ་འབྱུང་ཡང༌།
དེ་ལ་རང་གི་སེམས་དཔའ་ཞིང་བསྟན་པའི་གདེངས་གིས་སྡུག་བསྔལ་བ་མེད་པར་གཞན་འཇོམ་པ་ལ་བརྩོན་པ་དེའི་ཕྱིར་སྔར་མ་ཁོན་འཆི་བ་ལ་འཇིགས་ཀྱི་དཔའ་བོ་ནི་མ་ཡིན་ནོ་ཞེ་ན། དེ་ལྟར་མ་ཡིན་ཏེ། ། མ་འོངས་པ་ཡི་དོན་ལྟ་ཞིང༌། ། གསོན་པ་ཟད་པ་མ་ཡིན་ན། ། བདག་ཉིད་འཚོད་ལ་བདག་ཉིད་ནི། ། ལྡན་ཞེས་མཁན་པ་སུ་ཞིག་སྨྲ། འདིར་ཁྱོད་སྲེད་པས་ཚེ་འདིའི་མ་འོངས་པའི་དོན་རྣམས་ལ་གཅིག་ཏུ་ཐོབ་པར་བྱ་བ་ཉིད་དུ་ལྟ་ཞིང༌། དེའི་ཆེད་དུ་དོན་ཐོབ་༼༣༨༽པར་བྱེད་པ་ལོངས་སྤྱོད་པའི་རྟེན་དུ་གྱུར་པའི་གསོན་པ་སྟེ་ཚེ་ཟད་པ་ལ་ནི་དེ་ལྟར་ལྟ་བ་མ་ཡིན་པས། དེས་ན་བདག་ཉིད་ཀྱི་སྲོག་འཚོད་པར་བྱས་ནས་མ་འོངས་པའི་དོན་རྣམས་དོན་དུ་གཉེར་ཞིང་བདག་ཉིད་འཚོད་པ་ལ་བདག་ཉིད་ནི་རིག་པ་དང་ལྡན་པའོ་ཞེས་མཁས་པ་རྣམ་དཔྱོད་ཅན་སུ་ཞིག་གིས་སྨྲ་སྟེ་དམ་པས་སྨད་པའི་གནས་སུ་གྱུར་པའོ། ། འོ་ན་དེ་ལྟར་སུས་སྨྲ་ན།
རྨོངས་པ་ཁོ་ནས་སྨྲ་བར་བྱེད་དེ་རང་གི་སྲོག་དང་བྲལ་བས་སོ་སོར་བརྟགས་པར་བྱ་ཡི། རྙེད་པ་དང་བཀུར་སྟི་སོགས་ལ་མ་ཡིན་ཏེ། དཔེར་ན་ཚོད་པའི་བུ་ཆགས་འབྲེལ་མང་བ་ཞིག་གིས་ཕར་ཆགས་པ་ཁོན་ལ་བལྟས་ནས་ཚུར་འབྲེལ་བ་ལ་བལྟ་མ་ཤེས་ནས་ཆགས་པའི་རྗེས་སུ་མཐུན་པར་དགོད་སྐྱོ་བྱས་ནས་དེ་ཕོངས་པར་གྱུར་པ་བཞིན་ནོ། ། ཡང༌། བྲམ་ཟེ་ཞིག་ལ་ཕུ་གསུམ་ཡོད་པར་གྱུར་ནས་དེས་མུ་གེ་ཆེན་པོའི་དུས་སུ་ཁྱིམ་ཐབས་ལ་ཡུའུ་བུ་གཅིག་གཅོང་ངོ་སམརས་པ་དེ་ཕག་ཏུ་རྒྱལ་བུ་ཞིག་གིས་ཐོས་པར་གྱུར་ནས་དེས་འོངས་ཏེ་བསླངས་པ་ན། དེ་ནས་ཕ་དེས་བུ་ནུ་བོ་བཟུང་ལ། མས་ཐ་ཆུང་བཟུང་ངོ༌། ། དེ་ནས་འབྲིང་པོས་རྒྱལ་བུ་ལ། ། ཐུ་བོ་ཕ་ཡི་བཙོང་བྱས་ན། ། ཐ་ཆུང་མ་ཡིས་མ་ཡིན་པས། །
འབྲིང་པོ་བཙོད་༼༣༩༽པར་གྱུར་སྙམ་གྱིས། ། རྒྱལ་བུ་ཁོ་བོ་བཀྲི་བར་མཛོདེ་ས་རང་གིས་རང་བཙོང་བ་དེ་བཞིན་དུ་ནོར་གྱི་ཆེད་དུ་སྲོག་གཏོང་བ་ནི་སྐྱེ་བོ་མིག་རྒྱང་ཐུང་བའི་སྤྱོད་པ་ཡིན་པས་མི་རིགས་སོ། ། གཉིས་པ་ནི། གལ་ཏེ་ནོར་གྱི་དོན་དུ་སྲོག་གཏོང་བ་སྨད་པ་ཡིན་ན། འོན་ཀྱང་རང་གི་སྲོག་བསྲུང་བར་བྱ་བའི་ཕྱིར་སྡིག་པ་དག་ལ་ཡང་སྤྱོད་པར་འོས་སོ་ཞེ་ན། བདག་ཉིད་གཏའ་མར་བཞག་བྱས་ཏེ། ། སྡིག་ལས་ཅི་ཡི་ཕྱིར་ན། ། དེས་པར་ཁྱོད་ནི་མཁས་རྣམས་ལྟར། ། བདག་ལ་འདོད་ཆགས་བྲལ་བར་ཟད། འདིར་ཆང་ལ་དགའ་བ་ཁ་ཅིག་ཆང་ཁང་དུ་རང་ཉིད་ཀྱི་བར་ཡང་གཏར་བཅུག་ནས་མྱོས་པར་འགྱུར་བ་འཐུང་གི །
བདག་ཉིད་མ་འོངས་པ་ན་ཆང་དེའི་རྒྱུས་བཀྲེན་པའམ། གཞན་གྱི་དབང་ལས་གྱུར་པ་ལ་མི་ལྟ་བ་དེ་བཞིན་དུ་ཁྱོད་ཀྱང་ཡུལ་བསླུ་བའི་རང་བཞིན་སྨིག་རྒྱུ་ལྟ་བུ་ལ་ཆགས་པའི་སྒོ་ནས་དམྱལ་བ་ལ་སོགས་པའི་མ་འོངས་པའི་སྡུག་བསྔལ་དྲག་པོ་ལ་རྩིས་མེད་དུ་བྱས་ཏེ་བདག་ཉིད་དེ་ལ་གཏའ་མར་བཞག་ནས་སྡིག་པ་མི་དགེ་བའི་ལས་བྱེད་པ་དེ་ནི་ངེས་པར་ཁྱོད་ནི་མཁས་པ་དགྲ་བཅོམ་པ་རྣམས་རྒྱུ་མེད་པས་བདག་ལ་སྲེད་པ་སྤངས་པ་དེ་བཞིན་དུ་ཁྱོད་ཀྱང་བདག་ལ་ཆགས་པ་དང་བྲལ་བར་ཟད་དོ། ། དེའི་ཕྱིར་བདག་༼༤༠༽ལེགས་སུ་འདོད་པས་སྡིག་པ་མི་བྱ་སྟེ། དཔེར་ན་གཡོན་ཅན་ཁ་ཅིག་གིས་སྨད་ཚོང་དང་ལྷན་ཅིག་ཡུན་དུང་སྤྱོད་པས། སྔར་བསགས་པའི་ནོར་རྣམས་ཟད་ནས་གཡོན་ཅན་དེས་སྨད་འཚོང་དེ་ལ་ཅི་ཡང་མ་བྱིན་པ་ན། ནམ་ཞིག་བུ་གཉིས་ཀྱང་སྐྱེ་བར་འགྱུར་ལ། དེ་དང་ཧ་ཅང་མི་རིང་བ་ཞིག་ན་ཚོངས་དཔོན་མགྲོན་པོ་ཞིག་འོང་བར་གྱུར་ལ། དེ་ནས་གཡོན་ཅན་ལ། ཡུ་བུ་གཉིས་ལ་བུ་གཞན་དག་ཀྱང་སྐྱེ་བར་འགྱུར་གྱིས། དགོད་སྐྱོའི་ཕྱིར་ཚོངས་པ་གཞན་དག་མགྲོན་པོའི་ལག་ཏུ་བྱིས་པ་གཉིས་བཙོང་བར་བྱའོ་ཞེས་སྨྲས་པ་དང༌།
གཡོན་ཅན་གྱིས་ཀྱང་དེ་ལྟར་བྱས་སོ། ། དེ་ནས་ཚོངས་པ་རང་གི་ཡུལ་དུ་ཆས་པ་དང༌། སྨམད་འཚོད་མས་གཡོན་ཅན་ལང་སོང་སྟེ་མགྲོན་པོའི་ཁྱིམ་དུ་གཏའ་མར་བསྡད་ཀྱི་ཁྱོད་ཀྱིས་བྱིས་པ་གཉིས་པོ་ལོངས་ལ་ཆུང་ཤོས་ལ་ཁྲུས་གྱིས་ལ་ཟར་ཆུ་གཅིག་ཅེས་སྨྲས་པ་དང༌། གཡོན་ཅན་གྱི་མགྲོན་པོའི་ཁྱིམ་དུ་གཏའ་མར་བསྡད་ཀྱི་ཁྱོད་ཀྱི་བྱིས་པ་ཁུག་ལ་ཐ་ཆུང་ཁྲུས་བྱེད་དུ་ཆུ་གཅིག ། ཟར་ཆུག་ཅིག་ཅེས་སྨྲས་པ་དང༌། དེ་བཞིན་བྱའོ་ཟེས་ནས་མས་བྱིས་པ་གཉིས་ཁྲིད་ནས་ས་ཕྱོགས་དབེན་པ་ཞིག་ཏུ་བསྡད་པས་ཉི་མ་གཉིས་པ་ལ་ཚོངས་པ་མགྲོན་པོས་གཡོན་ཅན་དེ་བཅིངས་ནས་རང་གི་༼༤༡༽ཡུལ་དུ་སོང་བ་བཞིན་དུ་སྐྱེ་བོ་བྱིས་པ་རང་གི་རང་གཏའ་མར་བཞག་ནས་སྡིག་པའི་ལས་རྣམས་བྱེད་དེ། དེའི་རྣམ་པར་སྨིན་པ་ནི་རང་ཉིད་ཁོ་ནས་མྱོང་དགོས་པས་སྡིག་པའི་ལས་བྱེད་པར་མི་རིགས་སོ། ། ཡང་ནོར་མེད་པ་འགའ་ཞིག་གིས་ཆང་ཁང་དུ་ཕྱིན་ཏེ། རིན་སྦྱིན་པར་བྱ་ཡིས་ཟེར་ནས་ཆང་མང་པོ་འཐུངས་ལ། དེ་ནས་རིན་ཡོད་པར་མ་གྱུར་པ་དང༌།
དེས་དེ་བཟུང་སྟེ་ཅོ་འདྲི་བར་འགྱུར་བ་བཞིན་ནོ། ། གཉིས་པ་ཕྲ་བའི་མི་རྟག་པ་བསྒོམ་པ་ལ་གཉིས། གསོན་པ་སྐད་ཅིག་རེ་རེ་བར་ཟད་བས་དེ་ལ་ཡིད་བརྟན་མི་བྱ་བ་དང༌། ཡུན་རིང་པོར་གསོན་པ་ལ་དགའ་བ་དང་རྒས་པ་མི་འདོད་པ་འགལ་བས་རྒྱུན་ལ་ཆགས་པ་མི་རིགས་པའོ། ། དང་པོ་ནི། གང་ཞིག་རིང་དུ་གསོན་པར་རེ་ནས། ཚེ་འདི་ཁོ་ན་ལ་རང་གི་རང་ཉིད་བརྩོད་ནས་རྣམ་སྨིན་སྡིག་པའི་གཏའ་མརའཇོག་པ་ཆེས་མིམ་འཐད་དེ། སུ་ལའང་གསོན་པ་ཞེས་བྱ་བ། སེམས་ཀྱི་སྐད་ཅིག་ལས་གཞན་མེད། ། སྐྱེ་བོས་དེང་ངེས་མི་རིག་པ། །
དེ་སན་བདག་ཉིད་ཤེས་པ་དཀོན། གང་ཞིག་དུས་སྐད་ཅིག་གཉིས་པར་མི་སྡོད་པར་དངོས་པོའི་ཆོས་ཉིད་ཡིནཔས་སེམས་ཅན་སུ་ལའང་གསོན་པ་ཞེས་བྱ་སེམས་ཀྱི་སྐད་ཅིག་རེ་རེ་ལས་གཞན་དུ་མེད་ལ། ༼༤༢༽དེ་ལ་ནི་ཡིད་བརྟན་དུ་མི་རུང་སྟེ། སེམས་དང་སེམས་ལས་བྱུང་བ་རྣམས་དམིགས་པ་ཡུལ་ལས་མྱུར་དུ་འཕོ་བ་ཉིདཀྱི་ཕྱིར་ན་སེམས་ཀྱི་སྐད་ཅིག་མར་འཇིག་པ་རྟོགས་པ་མི་དཀའ་སྟེ། འདི་ལྟར་ཡི་གེ་ཨ་ལ་སོགས་པའི་ཡི་གེ་འབྲུ་རྣམས་སྐྱིན་པར་བརྗོད་ན། ཡིག་འབྲུ་རེ་རེ་ཞིང་དུས་དང་རྣམ་པ་ཐ་དད་པས་དེ་ལ་དམིགས་པའི་སེམས་ཀྱང་དུས་དང་རྣམ་པ་ཐ་དད་པ་ཡིན་པར་རྟོགས་ལ། དུས་དང་རྣམ་པ་ཐ་དད་པ་ལས་སེམས་སྐད་ཅིག་མ་ཉིད་དུ་གྲུབ་ལ། སྐད་ཅིག་ནི། དུས་འགྲིབ་པའི་མཐར་ཐུག་པ་ཡིན་ལ། དེ་ནི་སྐྱེས་བུ་སྟོབས་དང་ལྡན་པས་སེ་གོལ་གཅིག་གཏོགས་པ་ཙམ་གྱིས་ཡུན་ཅིག་ཆ་དྲུག་ཅུ་རྩ་ལྔར་བསིལ་བའི་ཆ་གཅིག་བྱ་སྟེ།
རྣམ་པ་དེ་ལྟ་བུའི་སྐད་ཅིག་གིས་རྣམ་པར་ཤེས་པ་སྐད་ཅིག་མ་ཡིན་ནོ། ། ཇི་ལྟར་རྣམ་ཤེས་སྐད་ཅིག་མ་ཡིན་པ་དེ་བཞིན་དུ་འདུ་བྱེད་ཐམས་ཅད་ཀྱང་སེམས་ལྟར་སྐད་ཅིག་མ་ཡིན་ཏེ། འདུ་བྱེད་ཐམས་ཅད་སྐྱེ་མ་ཐག་ཏུ་འཇིག་པ་ལ་གེགས་མེད་ཅིང་གཉིས་པར་སྡོད་པའི་རྒྱུ་མེད་པས་མི་རྟག་པ་ཉིད་ཀྱང་སྐྱེས་ཙམ་ལ་ལྟོས་པའི་ཕྱིར་ན། སེམས་ཅན་སུ་ལ་ཡང་སྐད་ཅིག་ལས་ལྷག་པའི་གསོན་པ་ཡོད་པ་མ་ཡིན་ནོ། ། དེའི་ཕྱིར་འདུས་བྱས་ཐམས་ཅད་ཀྱི་ཆོས་ཉིད་དེ་༼༤༣༽ལྟར་མི་རྟག་པར་གནས་པ་ལ་ཁ་ཅིག་ཡུན་རིང་དུ་གསོན་པའི་རེ་བས་སྡིག་པ་ལ་སྦྱོར་བ་མི་རིགས་སོ། ། མི་རིགས་ན་འཇིག་རྟེན་པས་ཇི་ལྟར་སྤྱོད་ཞེ་ན། དེ་ལྟར་རིགས་པས་མ་ཡིན་ཏེ། བྱིས་པ་སོ་སོའི་སྐྱེ་བོ་རྣམས་ནི་འདུ་བྱེད་ཀྱི་རྒྱུན་ལ་སྐད་ཅིག་མ་ཡིན་པར་མ་ཤེས་ནས། དེ་ལ་བདག་གོ་ཞེས་འདྲ་བ་རྗེས་བྱུང་གི་འཁྲུལ་པས་བསླད་དེ་བློ་འཕྲོག་པ་སྐྱེ་བོ་རྣམས་ཀྱི་སྐད་ཅིག་མར་མ་ངེས་ཤིང་མི་རིགས་པའི་ལས་ལ་སྤྱོད་པས། དེའི་ཕྱིར་ན་འཇིག་རྟེན་ན་བདག་གི་རང་བཞིན་ཤེས་པ་རྙེད་པར་དཀའ་འོ། །
དེའི་ཕྱིར་མཁས་པ་དག་གིས་བདག་གི་རང་བཞིན་སོ་སོར་བརྟགས་པ་ལ་ཆེས་གུས་པའི་སྒོ་ནས་སྡིག་པའི་ཆོས་སྤོང་ཞིང་དགེ་བའི་ཆོས་ལ་འབད་པར་རིགས་སོ། ། དཔེར་ན་མི་མཁས་པ་འགའ་ཞིག་གོས་སྔར་ཆུ་ཀླུང་དུ་བ་ཡུན་རིང་དུ་ལོན་བཞིན་དུ་ཡངས་དེ་ཉིད་དུ་ཆོལ་བ་དེ་བཞིན་དུ་བདག་ཉིད་མི་ཤེས་པ་ན་ཚོད་འདས་སུ་ཟིན་ཀྱང་བདག་ཉིད་གཞོན་པ་ཁོ་ནར་བལྟ་ཞིང་སྡིག་པའི་ཆོས་ལ་འཇུག་གི ། ཡང་ལྷའི་བུ་འགྲོ་མགྱོགས་དག་གི་འགྲོས་ནིས་བླའམ་བར་སྣང་ལ་སྤྱོད་པའི་ལྷ་སུས་ཀྱང་འགྲན་དུ་མེད་པ་དེ་བཞིན་སྐད་ཅིག་མར་འཇིག་པའི་གསོན་པ་ལས་ཆེས་༼༤༤༽ཆུང་བའི་དུས་འགའ་ཡང་ཡོད་པ་མ་ཡིན་ནོ། ། གཉིས་པ་ནི། དེ་ལྟར་གསོན་པ་ནི་སྐད་ཅིག་མ་ཡིན་མོད་ཀྱི་དེའི་རྒྱུན་མི་འཆད་པས་ཚེ་རིང་བ་ཉིད་ཀྱིས་ཕྱིར་དེ་ལ་མངོན་པར་ཞེན་རིགས་སོ་ཞེ་ན། དེ་ལྟར་མི་རིགས་ཏེ། ཁྱོད་ཉིད་གསོན་པ་ལ་དགའ་ཞིང༌། རྒན་ཉིད་ལ་ཁྱོད་མི་དགའ་ན། ཨེ་མ་ཁྱོད་སྤྱོད་སྐྱེ་བོ་ནི། ། འདྲ་ལ་དམ་པ་ལྟ་བུར་འགྱུར།
ཁྱོད་ཉམས་པ་མེད་པར་ཡུན་རིང་དུ་གསོན་པ་ལ་དགའ་བ་དེ་ལྟར་མ་དང་མགོ་སྐྱ་བ་དང་འབྲེལ་བའི་རྒན་པོ་ནིད་ལ་ནི་ཁྱོད་མི་དགའ་ན། དེ་ཕྱིར་ཨེ་མ་སྟེ་ཀྱེ་མ་ཁྱོད་ཀྱི་སྤྱོད་ལོག་འདི་ནི་དམ་པ་མ་ཡིན་ཡང་ཁྱོད་དང་འདྲ་བའི་བྱིས་པའི་སྐྱེ་བོ་ཁོ་ན་ལ་དམ་པ་ལྟ་བུར་རབ་ཏུ་འཇུག་པར་འགྱུར་གྱི་གཞན་མཁས་པ་ལ་ནི་མ་ཡིན་ཏེ། དེའི་ཕྱིར་རྒབ་ལ་རྣམ་པར་སྡང་བས་རྒྱུན་ལ་རིང་བར་མངོན་པར་ཞེན་པར་མི་བྱའོ། ། དཔེར་ན་སྐྱེད་མོས་ཚལ་དུ་ཞུགས་པའི་རྒན་པོ་ལ་གཞན་གཞོན་ནུ་རྣམས་ཀྱིས་རྒད་པོ་ཁྱོད་གཟུགས་ངན་ནོ་ཞེས་བཞད་གད་དུ་བྱེད་ཅིང་རང་ཉིད་དེ་ལྟར་མ་རྟོགས་ནས་ཡུན་རིང་དུ་གསོན་པར་འདོད་པ་ཡང་ཡིན་པ་བཞིན་དུ། དེའི་ཕྱིར་དེ་རྣམས་ཀྱི་སྤྱོད་པ་ནི་རྨོངས་པའི་སྐྱེ་བོ་འདྲ་བ་ཁོ་ན་ལ་དམ་པ་ལྟར་འགྱུར་རོ། ། དེའི་ཕྱིར་དེ་ལྟར་ན་༼༤༥༽བདག་ཉིད་ཀྱི་སྡུག་བསྔལ་རིགས་པས་གཞན་འཆི་བ་ལ་ནི་བདག་ཉིད་ལ་འདི་ལྟ་བུའི་ཆོས་ཅན་ལས་མ་འདས་སོ་ཞེས་སྐྱོ་བ་སྐྱེད་དགོས་སོ། ། གཉིས་པ་ལ་གཉིས། ། མདོར་བསྟན་པ་དང༌། བརྒལ་ལན་གྱིས་རྒྱས་པར་བཤད་པའོ། ། དང་པོ་ནི།
གང་ཞིག་རྒ་ཤི་ནི་མི་འདོད་ཀྱང༌། དེ་གཉིས་ཅི་ལྟ་བུ་ལ་ཡོད་པར་མྱ་ངན་གྱི་རྒྱུར་འགྱུར་བ་དེ་ལྟར་རང་ལ་ཡོད་པ་མ་ཡིན་ནོ་སྙམ་ན། ། ཁྱོད་རང་འཆི་ལ་མྱ་ངན་ན། ། བུ་སོགས་རྣམས་ཕྱིར་ཅི་སྟེ་ཡིན། ། རང་ཉིད་སྤྱོ་བྱ་སྨ་བོ་ནི། ། ཇི་ལྟ་བུར་ན་སྨད་མི་འགྱུར། ། འཆི་བ་འཆི་བའི་ཆོས་ཅན་ཏེ། བདག་རང་ཉིད་འཆི་བའི་ཆོས་ཅན་ཉིད་དུ་གྱུར་པ་ངེས་ནི་རང་གི་བྱ་བ་མ་བྱས་ཤིང་འཕགས་སམ་ཐོབ་པ་དེའི་ཕྱིར་རང་ཁོ་ན་མྱ་ངན་བྱ་དགོས་ཤིང༌། བུ་ལ་སོགས་པའི་དོན་དུ་མྱ་ངན་བྱ་བར་མི་རིགས་སོ། ། རང་ཉིད་འཆི་བདག་ལས་མ་འདས་པས་ནི་གཞན་འཆི་བ་ལ་སེམས་ནད་བྱ་བར་རིགས་ན།
གང་ཞིག་རང་ཉིད་འཆི་བདག་གིས་སྤྱོ་བར་བྱ་བར་ཡང་གྱུར་ཅིང་གཞན་དག་ལ་དེ་སྨྲ་བ་བོར་འགྱུར་བ་སྨད་པར་འོས་པར་ཅི་ལྟར་མི་འགྱུར་ཏེ་དམ་པ་རྣམས་ཀྱིས་སྨད་པའི་གནས་སུ་གྱུར་པ་དེས་ན་རྟག་ཏུ་འཁོར་བ་ནས་དབྱུང་ཞིང༌། མྱང་༼༤༦༽འདས་ལྷུར་ལེན་པས་རྟག་ཏུ་དགེ་བའི་ཕྱོགས་རྒྱུན་མི་འཆད་པར་འབད་པར་བྱ་སྟེ། ཇི་ལྟར་བྲམ་ཟེའི་བྲན་མགོ་ལ་རྨ་བྱའི་མདོངས་རྟགས་བཏབ་པས་བདག་ཉིད་འབངས་ཡིན་ནོ་ཞེས་མི་རྟོག་ལ་གཞན་དག་གིས་བྲན་ཡིན་ནོ་ཞེས་གོ་བ་དང་འདྲ་བར་རང་འཆི་བ་མ་ཤེས་ནས་བུ་ལ་སོགས་པ་འཆི་བ་ལ་མྱ་ངན་བྱེད་དོ། ། གཉིས་པ་ལ་དྲུག ། བུ་མ་དྲིས་པར་ཕ་རོལ་དུ་སོང་ནས་མྱ་ངན་བྱེད་རིགས་པ་དགག་པ་དང༌། བུ་ལ་ཆེས་ཆགས་པ་མི་རིགས་པ་དང༌། འཇིག་རྟེན་པ་གཞན་གྱི་ངོར་བུ་ཤི་བ་ལ་མྱ་ངན་བྱེད་མི་རིགས་པ་དང༌། ཉེ་དུ་ཕྱི་མ་རྣམས་དང་འབྲེལ་བ་ཟབ་མོ་ཐོབ་པའི་དོན་དུ་ཉེ་དུ་ཤི་བ་ལ་མྱ་ངན་བྱེད་མི་རིགས་པ་དང༌། ཉེ་དུ་སོགས་དང་ལྷན་ཅིག་འདུ་བ་ལ་ཆགས་པ་བྱེད་མི་རིགས་པ་དང༌། དུས་ཚིག་ཕུན་ཚོགས་ལ་ཆགས་པར་མི་རིགས་་པའོ། །
དང་པོ་ལ་གཉིས། དངོས་དང༌། རང་ཉིད་རྨོངས་པར་ཟད་ཀྱི་བུའི་དོན་གྱིས་འགྲོ་བ་དྲིས་པའོ། ། དང་པོ་ནི། ཅི་སྟེ་བདག་ཉིད་འཆི་བ་ལ་མྱ་ངན་བྱ་བར་འོས་མོད། དེ་ལྷ་ན་བུ་ཉིད་དུ་ཡོངས་སུ་བཟུང་བ་ནི་ཕ་ལ་མ་འདྲེས་པར་འཇིག་རྟེན་ཕ་རོལ་ཏུ་འགྲོ་བ་ནི་སྡུག་བསྔལ་གྱི་ཕྱིར་ཡིན་ནོ་སྙམ་ན། འདི་དང་མི་རིགས་ཏེ། ། གང་ཚེ་འགའ་ཞིག་མ་བཅོལ་བར། ༼༤༧༽རང་ཉིད་བུར་གྱུར་དེ་ཡི་ཚེ། ། དེ་འགྲོ་དྲི་བ་མ་བྱས་པ། །
རིགས་པར་མི་འགྱུར་མ་ཡིན་ནོ། ་་་་་་་་་་་་་་་་་་་་༌། ཁྱོད་ཀྱི་མྱ་ངན་འདི་ནི་གནས་མ་ཡིན་པ་ཞིག་སྟེ། གང་གི་ཚེ་སེམས་ཅན་འགའ་ཞིག་ཕ་རོལ་ནས་འདིར་འོང་བ་ཕལ་མ་བཅོལ་ཞིང་གསོལ་པ་མ་བཏབ་པར་རང་ཉིད་བུ་ཉིད་དུ་གྱུར་པ་དེའི་ཚེ་པས་བུར་བཟུང་བར་ཟད་ལ། དེས་ན་གསོལ་བ་མ་བཏབ་པར་འོང་བའི་བུ་ཕ་རོལ་དུ་འགྲོ་བ་མ་དྲིས་པར་འགྲོ་བ་ལ་ནི་མི་རིགས་པ་འགའ་ཡང་མེད་དེ་རྒྱུ་མཚན་མཚུངས་པའི་ཕྱིར་རོ། ། ཇི་ལྟར། བུད་མེད་ཞིག་གློ་བུར་དུ་འོང་ནས་སྐྱེད་མོས་ཚལ་ན་གནས་པ་འགའ་ཞིག་ལ་ཆུང་མ་ཉིད་དུ་ཁས་བླངས་ལ། གང་ནས་འོང་ནི་མ་དྲིས་ཞིང་མི་ཤེས་ལ། དུས་ཕྱིས་དེ་སོང་བར་གྱུར་པ་ན་རྒྱུ་དེས་མྱ་ངན་བྱེད་པར་འགྱུར་ཏོ། ། གཞན་དག་གིས་དེ་ལ་བུད་མེད་གང་ནས་འོང་ཁྱོད་ཀྱིས་ཤེས་སམ་ཞེས་སྨྲས་པ་དང༌། དེས་དེ་ནི་མི་ཤེས་ཞེས་སྨྲས་ན།
འོ་ན་འགྲོ་བ་ལ་ཡང་ཅི་སྟེ་མྱ་ངན་བྱེད་ཅའོ། ། དེ་བཞིན་བླུན་པོ་རྣམས་བུ་དང་བོ་གང་ནས་འོང་མཐར་གར་འགྲོ་གཏོལ་མེད་བཞིན་དུ་ཤི་བ་ལ་མྱ་ངན་བྱེད་དོ། ། གཉིས་པ་ནི། ། གཏི་མུག་ཕྱིར་ན་བུ་ཡིན་ནི། ། རྣམ་པར་རྟོག་པ་མེད་པར་ཟད། ། འདི་ཡི་འགྲོ་༼༤༨༽བ་སྤྲོ་བ་ཉིད། ། རྒ་བས་སྟོན་པར་བྱེད་པར་འགྱུར་ཞེས་སྨྲོས་ཏེ། ཡང་བུས་མ་དྲིས་པར་འགྲོ་བ་མ་ཡིན་ཏེ། གང་གིས་ཚིག་གི་དངོས་སུ་དྲིས་པ་མེད་པར་ཉེ་འབྲེལ་རྣམས་ལ་དོན་གྱིས་བགོས་ཀྱང་ཁྱོད་ནི་གཏི་མུག་པ་མི་ཤིས་ཤིང་བླུན་པའི་ཕྱིར་ན་བུ་ཡི་ནི་བགོས་པ་སྟེ་ཕ་རོལ་དུ་འགྲོ་བ་གོ་བར་བྱེད་པ་རྣམ་པར་རྟོག་པས་དཔྱད་པ་མེད་པར་ཟད་པ་དེའི་ཕྱིར་རང་གི་མི་ཤེས་པ་ལ་མྱ་ངན་བྱ་ཡི་བུ་ལ་མ་ཡིན་ཏེ། དེས་ཇི་ལྟར་བགོས་ན་བུ་འདི་ཡིས་ཕ་རོལ་ཏུ་འགྲོ་བ་སྤྲོ་བ་ཉིད་སྐྲ་སྐྱ་བ་དང་གཉེར་མ་མང་བ་ལ་སོགས་པ་དང་འབྲེལ་བའི་རྒ་བས་སྟོན་པར་བྱེད་པར་འགྱུར་ཏེ།
དེ་ནི་སྐད་ཅིག་ནས་གཅིག་ཏུ་འབྲེལ་པ་ཡོངས་སུ་འགྱུར་བས་རྒས་ཤིང་འཁོག་པ་ནད་དུང་འཁོར་བའི་བྱེས་མགྲོན་ཡུན་རིང་བའི་འཇིགས་པ་རྟོགས་པར་བྱས་ནས། བུའི་མྱ་ངན་བཏང་སྟེ་གཏི་མུག་དང་བྲལ་བ་ཉིད་ལ་འབད་པར་བྱའོ། ། ཇི་ལྟར་བུ་གཅིག་པ་འགའ་ཞིག་གི་བུ་ཁུར་གྱིས་ཕྱིར་མངོན་པར་ཆས་ལ། དེའི་ཕས་འགྲོ་བའི་སྟ་གོན་བྱས་ཤིང་བུ་འགྲོ་བར་ཞུགས་པ་ལ་ཆོ་ངེས་འདེབས་པར་བརྩམ་པ་བཞིན། འཇིག་རྟེན་པ་རྣམས་ཀྱི་དང་པོ་རང་གི་བུ་འབད་པས་བསྐྱེད་པར་བྱེད་ལ། བསྐྱེད་པའི་འབྲས་བུ་བུ་དང་བྲལ་ན་མྱ་ངན་བྱེད་ཀྱང་དེ་ནི་མ་ཡིན་ནོ། ། གཉིས་པ་ལ་གསུམ། བུ་ལ་ལྷག་པར་ཆགས་པ་མི་༼༤༩༽རིགས་པའི་རྒྱུ་མཚན་བཀོད་པ་དང༌། ཕ་དང་རྗེས་སུ་མཐུན་མི་མཐུན་གང་ལ་ཡང་ཆགས་པར་མི་རིགས་པ་དང༌། བུ་ལ་ཕ་ཡི་ཆགས་པ་གཞན་ལ་མ་ལྟོས་པར་བརྟན་པ་ཡོད་པ་མི་འཐད་པའོ། །
དང་པ་ནི། གལ་ཏེ་ཡང་བུ་རྒ་བས་ཕ་རོལ་དུ་འགྲོ་བ་སྤྲོ་བ་སྟོན་པར་བྱེད་མེད་དེ། བུ་ལ་ཆེར་ཆགས་པས་ཕའི་མྱ་ངན་གྱི་རྒྱུར་འགྱུར་རོ། ། སྙམ་ན་ཇི་ལྟར་ཕ་ལ་བུ་སྡུག་པ། ། དེ་ལྟར་དེ་ལ་སྐྱེས་མ་ཡིན། ། འཇིག་རྟེན་འདི་ནི་འོག་ཏུ་འགྲོ ། དེ་ཕྱིར་མཐོ་རིས་ཀྱང་རྙེད་དཀའ། ཇི་ལྟར་ཕ་ལ་བུ་སྙིང་དུ་སྡུག་པ་དེ་ལྟ་བུ་དེ་ལ་ཕ་སྙིང་དུ་སྡུག་པ་མ་ཡིན་ཏེ། འདི་ལྟར་བུ་ཆ་རྣམས་ནི་དཀར་བ་བརྒྱ་ཕྲག་གིས་བསྐྱེད་ཀྱང་བྱས་པ་ཤེས་ཤིང་དྲིན་གཟོབ་དཀོན་པར་མཐོང་པས་བུས་ཕ་ལ་སྔར་མ་མཐོང་བ་གཞན་གྱི་དངོས་པོ་ལྟར་ཅིག་ཆར་དུ་ཡལ་བར་དོར་ནས་རང་གར་སྤྱོད་པ་ཉིད་དུ་འགྱུར་རོ། ། དེ་ལྟ་ན་ཡང་ཇི་ལྟར་འཇིག་རྟེན་པ་དག་སྲེད་པས་གནས་འོག་མར་ལྟུང་སྟེ་སྲེད་པ་ལས་ནུས་པ་མཐུ་ཅན་དུ་འཕེན་པའི་ཕྱིར་སེམས་ཆགས་པས་ཁྲིད་པ་ནི་ཆུ་ཐུར་དུ་འབབ་པ་ལྟ་བུ་ཡིནེ༌།
དེ་ལྟར་སྲེད་པའི་དབང་དུ་གྱུར་པའི་འཇིག་རྟེན་ནི་གྱེན་ལ་འགྲོ་བའི་རྒྱུ་རྙེད་པར་དཀའ་བས་རང་གི་ངང་གིས་འོག་ཏུ་འགྲོ་བར་འགྱུར་བ་དེའི་ཕྱིར་འབྲས་བུ་མཐོ་རིས་ཀྱི་བདེ་བ་ཙམ་རྙེད་དཀའ་ན། ཐར་པ་སྨྲོས་ཅི་༼༥༠༽དགོས། དེའི་ཕྱིར་ད་ལྟ་ཁེ་ཉེན་ཤེས་དུས་འདིར་འོག་མ་བུ་ལ་སོགས་པའི་ཆགས་པ་སྤངས་ཏེ་གོང་མ་བ་མ་དང་དཀོན་མཆོག་དང་མྱ་འདས་ཀྱི་ཡོན་ཏན་རྣམས་ལ་བསམ་ཤིང་ཆགས་པའི་སྒོ་ནས་ལམ་ལ་བརྩོན་པར་བྱའོ། ། དེའི་ཕྱིར་བུ་ལ་སོགས་པས་ཕ་ལ་ཚུར་ཉེས་པ་བྱེད་པས་ངན་འགྲོར་འགྲོ་བ་ལ་མྱ་ངན་བྱ་རིགས་ཀྱི་བུ་ཤི་བ་ལ་མི་རིགས་སོ། ། ཇི་ལྟར་ན། ཚོངས་པ་རྣམས་ཀྱིས་འབྱུང་ཁུང་ནས་ཤིང་ཉུང་ངུ་ཅིག་ཅི་ལྟ་ཅི་ལྟར་དྲངས་པ་དེ་ལྟ་དེ་ལྟར་ཟོངས་རྣམས་བརླག་པ་ན་ཐམས་ཅད་བརླག་པར་འགྱུར་བ་དང༌། དྲིལ་བུའི་སྐད་རིམ་གྱིས་གཏན་མེད་པར་འགྱུར་བ་དེ་བཞིན་དུ་བྱས་པ་ཆུད་གཟོན་པའི་སྤྱོད་པ་ངན་པས་དམ་པའི་ཆོས་ཀྱི་ཚུལ་བཤིགས་པས་ཀྱང་བདེ་བ་རྙེད་པར་མི་འགྱུར་རོ། ། གཉིས་པ་ནི། དེ་ལ་གང་ཚེ་རྗེས་སུ་མི་མཐུན་པ། ། འགའ་ཡང་སྡུག་ཅེས་བྱ་ཡོད་མིན། །
དེ་ཚེ་ཆགས་པ་ཆོངས་དང་ནི། འདྲ་བ་འགའ་ཞིག་སྐྱེ་བར་འགྱུར་ཞེས་སྨྲོས་ཏེ། གཞན་ཡང་མྱ་ངན་གྱི་གནོད་པར་གྱུར་པ་ལ་བརྟགས་པར་བྱ་སྟེ་ཁྱོད་ཀྱིས་ཆགས་པས་རྗེས་མི་མཐུན་པའི་བུ་ལའམ། འན་ཏེ་རྗེས་སུ་མཐུན་པ་ལ་བྱ། དང་པོ་ལྟར་ན། དེ་ལ་གང་ཚེ་རྗེས་སུ་མི་མཐུན་པ་དགྲར་གྱུར་པ་དེ་ལྟ་བུ་འགའ་ལ་ཡང་སྡུག་པ་སྟེ་ཆགས་༼༥༡༽པར་བྱ་བ་ཡོད་པ་མ་ཡིན་ཏེ་མི་མཐུན་པ་ལ་ཆགས་པ་ཞེས་མི་སྲིད་དེ་ཆོས་འགལ་བརྒྱུད་ལ་ཚོགས་མི་སྲིད་པའི་ཕྱིར་རོ། ། གཉིས་པ་ལྟར་ན་རྗེས་སུ་མཐུན་པ་ཁོ་ན་ལ་ཆགས་སོ་སྙམ་ན། གལ་ཏེ་བུ་འདི་ངའི་ངོར་བལྟས་ཏེ་འཇུག་གོ་སྙམ་ནས་དེའི་ཆོ་ཆགས་པའི་སེམས་བསྐྱེད་ན་ནི། དེའི་ཕྱིར་ཕན་ཚུན་ཕན་གདགས་པའི་ཕྱིར་ཟོངས་བརྗེས་་བཞིན་ཆོངས་དང་འདྲ་བ་འབའ་ཞིག་རྗེས་སུ་སྒྲུབ་ཤིང་སྐྱེ་བར་འགྱུར་གྱི་ཆགས་པ་ནི་མ་ཡིན་ཏེ། དཔེར་ན་རྒྱལ་པོ་འགའ་ཞིག་བུ་ཤིན་ཏུ་བུ་ཤིན་ཏུ་སྡུག་པ་ཞིག་ཡོད་པ་ཤི་བར་གྱུར་པ་མྱ་ངན་བྱེད་པ་ལ་བོན་པོ་རྣམས་ཀྱིས་བུའི་རོ་ལངས་སོ་ཞེས་ཞུས་པས་མཆོག་ཏུ་འཁྲུག་ཏེ་གསད་པར་ཞུགས་ལ།
ཡང་ཞུས་པ་དེ་ནི་ཤིའོ་ཞུས་པ་དང་དེ་ནས་དགྱེས་ཏེ་དགའ་བའི་རྔ་བོ་ཆེ་བརྡུང་ངོ༌། དེ་ལྟར་རྗེས་སུ་མཐུན་པ་ལ་རིགས་ཀྱིས་མི་མཐུན་པ་ལ་ཆགས་པ་མི་རིགས་སོ། ། གསུམ་པ་ནི། དེ་ལྟར་རྗེས་སུ་མཐུན་པ་དང་མི་མཐུན་པ་ལ་མ་ལྟོས་པར་ཕ་ནི་བུ་ལ་ཆགས་པ་བརྟན་པོ་ཡོད་དོ་ཞེ་ན། བྲལ་བས་བསྐྱེད་པའི་སྡུག་བསྔལ་ནི། ། མི་རྣམས་སྙིང་ལས་མྱུར་ལྡོག་སྟེ། ། ཆགས་ལའང་སྡུག་བསྔལ་བྲལ་བ་ཡིས། ། མཚོན་པའི་མི་རྟན་པ་ཉིད་ལྟོས། ། ཆགས་པ་ལ་ནི་ལྟོས་མིན་གྱི་བརྟན་པ་ཡོད་པ་མ་༼༥༢༽ཡིན་ཏེ། འདི་ལྟར་ཡུན་རིང་པོ་མི་དགོས་པར་བྲལ་བ་ལས་སྐྱེས་པའི་སྡུག་བསྔལ་ལྡོག་པར་འགྱུར་ཏེ།
བུ་ཤི་བ་ལྟ་བུ་བྲལ་བས་བསྐྱེད་པའི་མྱ་ངན་གྱི་སྡུག་བསྔལ་ཆེན་པོ་ཡང་ནི་བྱ་བ་གཞན་དང་འཇིགས་པའི་བྱ་བ་གཞན་གྱིས་དབང་གིས་ཡུན་མི་རིང་བར་མི་རྣམས་ཀྱི་སྙིང་ལས་ལྡོག་པ་ཡིན་ནོ། གལ་ཏེ་ཆགས་པ་དང་བྲལ་བར་མ་གྱུར་ན་དེའི་ཚེ་སྡུག་བསྔལ་ཡང་ལྡོག་པར་མི་འགྱུར་བ་ཞིག་ན་དེ་ལྡོག་པ་མཐོང་བས། དེའི་ཕྱིར་ཆགས་པའང་སྡུག་བསྔལ་བྲལ་བ་ཡིས་མཚོན་པའི་ལྟོས་གྲུབ་མི་བརྟན་པ་ཉིད་དུ་ཤེས་ནས་དེས་བསྐྱེད་པའི་མྱ་ངན་གྱིས་བདག་ཉིད་གདུང་བར་མི་བྱ་སྟེ། ཇི་ལྟར། རྒྱལ་པོ་ཆེན་པོ་འགའ་ཞིག་ཆུའི་སྟེང་ནས་འགྲོ་བན་མི་མ་ཡིན་པ་རྣམས་ཀྱིས་བཟུང་བ་དང༌། དེའི་བློན་པོ་དགའ་ཅན་བྱ་བས་བུ་རྣམས་རྒྱལ་པོ་ལ་བཅོལ་ནས་ཆུ་ཀླུང་དུ་མཆོང་ནས། ང་ཁྱེར་ལ་རྒྱལ་པོ་ཐོང་ཤིག་ཅེས་མི་མ་ཡིན་པ་རྣམས་ལ་གསོལ་བ་བཏབ་པས་རྒྱལ་པོ་བཏང་བར་གྱུར་ཏོ། ། བུ་རྣམས་ཕ་ཤི་བ་ཐོས་ནས་སྡུག་བསྔལ་གྱུར་པ་ལ། གང་གི་ཚེ་རྒྱལ་པོས་ལོངས་སྤྱོད་རྣམས་ཀྱིས་བགོ་བྱ་ཆེན་པོའི་འགྱེད་མཛད་པ་ན། བུ་དེ་དག་ཕ་དང་བྲལ་བའི་སྡུག་བསྔལ་དེ་མེད་པར་གྱུར་ནས་ཤི་བ་ལ་ཡོན་ཏན་གྱི་རྒྱུར་བཏགས་པ་བཞིན་ནོ། །
དེའི་༼༥༣༽ཕྱིར་མྱ་ངན་རྟགས་མ་ཡིན་པ་དང་མ་ངེས་པ་ཡིན་ནོ། ། གསུམ་པ་ནི། གལ་ཏེ་མྱ་ངན་ཕན་ཚུན་ལྟོས་པའི་ཕྱིར་བརྟན་པ་མ་ཡིན་པས་མྱ་ངན་བྱ་མི་རིགས་ཀྱང༌། འོན་ཀྱང་འཇིག་རྟེན་མཐུན་འཇུག་དང་བསྟུན་ནས། ལུས་བསྒྱུར་བ་དང༌། རྡེག་པ་དང༌། སྐྲ་འབལ་བ་ལ་སོགས་པས་བདག་ཉིད་གཟིར་བར་བྱ་དགོས་སོ་ཞེ་ན། གནོད་པས་གཟིར་བ་བྱས་ཟིན་ཀྱང༌། ། ཡོན་ཏན་མེད་སྙམ་ཤེས་བཞིན་དུ། ། ཁྱོད་བདག་ཉིད་ལ་ཕྱིར་འཆོས་འགྱུར། །
དེ་ཡང་བདག་ལ་མི་རིགས་སོ། ། ཁྱོད་ཀྱིས་འཇིག་རྟེན་མཐུན་བྱས་ཀྱི་ངོར་གནོད་པས་གཟིར་བར་བྱས་ཟིན་ཀྱང་དེ་ལ་ཡོན་ཏན་འགའ་ཡང་ཡོད་པ་མ་ཡིན་ནོ་སྙམ་དུ་དུ་ཤེས་བཞིན་དུ་དེ་ལྷན་ཡང་བདག་གཟིར་བར་བྱེད་པ་ཉིད་ཀྱི་ཕྱིར་ཁྱོད་ཀྱིས་བདག་ཉིད་ལ་ཕྱི་ཚུལ་སྡུག་བསྔལ་འཆོས་པ་སྟེ་འཇུག་པ་འདིས་བདག་སྡུག་བསྔལ་གྱིས་གཟིར་བར་བྱེད་དེ་ཕྱིར་འཆོས་ནི་རང་དོན་སྒྲུབ་པར་བྱ་བའི་དོན་དུ་ཆོས་མ་ཡིན་པར་ལྷུར་ལེན་པར་བྱས་ཏེ་གཞན་ངོ་མཚར་བསྐྱེད་པར་བྱ་བའི་ཕྱིར་སྦྱར་བར་བྱ་བ་ཡིན་ན། དེ་ཉིད་ནི་བདག་ལ་རབ་ཏུ་སྦྱར་བ་མི་རིགས་སོ། ། དེའི་ཕྱིར་གཞན་ངོར་བྱས་པའི་སྡུག་བསྔལ་གྱིས་བདག་ཉིད་གདུང་བར་མི་རིགས་སྟེ། ༼༥༤༽བླུན་པོ་གཡོན་ཅན་གྱིས་བརྟེན་པའི་ལམ་འདི་ལ་ནི་མཁས་པ་རྣམས་ཀྱིས་དཔྱད་པར་མི་བྱ་བ་དེའི་ཕྱིར་ལམ་རང་དབང་དུ་བྱ་དགོས་པས་མྱ་ངན་ལ་སྐབས་སྦྱིན་པར་མི་བྱའོ། ། ཇི་ལྟར་བུད་མེད་གཅིག་གིས་བུད་མེད་འགའ་ཞིག་ལ་ལྕེབ་པ་བསླབ་པར་བྱས་ན་དེས་ཀྱང་བདག་ཉིད་ལ་ལྕེབ་པ་སློབ་པའི་སློབ་དཔོན་དུང་རྒྱལ་བ་བཞིན་ནོ། ། བཞི་པ་ནི། དེ་ལྟར་གཞན་ངོར་སྡུག་བསྔལ་གྱི་གཟིར་བ་ལ་ཡོན་ཏན་མེད་མོད་ཉེ་དུ་ཕྱི་མ་རྣམས་དང་འབྲེལ་བ་ཐོབ་པའི་དོན་དུ་སྤངས་མི་རུང་ངོ་ཞེ་ན། ། སྡུག་བསྔལ་རྣམ་པར་འགེད་ལྟ་བུར། ། འཇིག་རྟེན་འདི་ན་ཡོངས་སུ་འཁྱམས། །
སྡུག་བསྔལ་གྱུར་པའི་སྐྱེ་བོ་ལ། ། སྡུག་བསྔལ་འགེད་པས་ཅི་ཞིག་བྱ། འཇིག་རྟེན་འདི་ཐམས་ཅད་ནི། ལས་དང་ཉོན་མོངས་པ་རྣམས་ཀྱིས་འགྲོ་བ་དྲུག་ཏུ་འཁྲིད་པར་བྱེད་ན། དེ་ན་སྐྱེ་བ་དང་རྒ་བ་དང་ན་བ་དང་འཆི་བ་ལ་སོགས་པའི་སྡུག་བསྔལ་ལས་མི་འདའ་ན། རང་ཉིད་སྡུག་བསྔལ་གྱི་ཉེན་པའི་འཇིག་རྟེན་དེ་ལ། སྐྱེ་བོ་གཞན་སྲིད་པ་དང་མ་བྲལ་བའི་འགྲོ་བ་བུ་དང་བུ་མོ་ཉེ་དུ་དང་ཕ་མའི་ཚོགས་ལ་རྨ་གསར་པ་ལ་རྒྱ་ཚ་བཏབ་པ་ལྟར་བདག་ཉིད་དང་བྲལ་བས་བསྐྱེད་པའི་སྡུག་བསྔལ་འགེད་པ་སྟེ་འགྱེད་པ་༼༥༥༽ལྟར་བྱེད་ཅིང་གཟིར་བར་བྱས་པའི་འཇིག་རྟེན་འདི་ནི་ཚུལ་མིན་པར་ཡོངས་སུ་རྐང་འཁྱམས་པར་གྱུར་པ་སྟེ། འཇིག་རྟེན་ངོ་བོ་ཉིད་ཀྱིས་སྡུག་བསྔལ་གྱི་རང་བཞིན་དུ་གྱུར་པའི་སྐྱེ་བོ་རྣམས་སླར་ཡང་སྡུག་བསྔལ་འགྱེད་པས་ཅི་བྱ་སྟེ། སེམས་ཅན་སྡུག་བསྔལ་མེད་པའམ་སྡུག་བསྔལ་དོན་དུ་གཉེར་བ་ཞིག་ཡིན་ནམ་གཏོགས། སེམས་ཅན་རྣམས་ནི་དེ་མེད་པ་དང་དོན་དུ་གཉེར་བ་གཉིས་ཀ་ཡིན་པའི་ཕྱིར་རོ། །
དེ་ལྟར་མཁས་པ་རྣམས་ཀྱིས་མྱ་ངན་ནི་རང་གཞན་གཉིས་ཀའི་དོན་འགྲུབ་པའི་རྒྱུ་མ་ཡིན་པའི་ཕྱིར་འཁོར་བ་སྤང་བར་བྱ་བ་ལས། མྱ་ངན་གྱི་ཁང་པར་ཞུགས་ནས་དགེ་བའི་ཕྱོགས་ཉམས་པར་བྱེད་པ་ནི་སྤང་བར་བྱ་དགོས་སོ། ། དཔེར་ན་བྲམ་ཟེ་སྤུན་གཉིས་ཡོད་པ་ལས་གཅིག་གི་གམ་དུམ་ཤི་ཞིང་གཅིག་གི་གམ་དུ་ཕ་ཤི་བ་ལས་དེ་གཉིས་ཆར་ཡང་ཕན་ཚུན་གཅིག་ལ་གཅིག་འཕྲད་པའི་ཚེ་གཅིག་ཀྱེ་ཧུར་ཨམ་ཞེས་དུལ་ཅིག་ཤོས་ཀྱིས་ཀྱང་ཀྱེ་ཧུད་ཨ་ཕ་ཞེས་དུའོ། ། དེ་ལྟར་འཇིག་རྟེན་འདི་ཡང་ཕན་ཚུན་སྡུག་བསྔལ་རྣམ་པར་འགེད་པར་བྱེད་དོ། ། ལྔ་པ་ལ་གཉིས། དངོས་དང༌། འགྲོགས་པ་ཡུན་རིང་བལ་ཆགས་པ་མི་རིགས་པའོ། ། དང་པོ་ནི། འདི་སྙམ་དུ་བྲལ་བ་སྡུག་༼༥༦༽བསྔལ་གྱི་རྒྱུ་ཡིན་པ་དེ་བཞིན་འདུ་བ་ཡང་དགའ་བའི་རྒྱུ་ཡིན་ནོ་ཞེ་ན། ། གང་གི་འདུ་བ་དགའ་ཡིན་དེའི། །
བྲལ་བ་ཇི་ལྟར་དགའ་མ་ཡིན། ། འདུ་བ་དང་ནི་བྲལ་བ་དག ། ལྷན་ཅིག་རྒྱུ་བར་སྣང་མིན་ནམ། ཞེས། གང་གི་ཚེ་ཁྱོད་རང་ངམ་གཞན་གྱི་རུང་ཡིད་དུ་འོང་བ་རྣམས་དང་འདུ་བ་དགའ་བ་ཡིན་པར་འདོད་པ་དེ་ཕྱིར། འདུ་བ་དེ་དང་བྲལ་བདག་ཀྱང་ཇི་ལྟར་དགའ་བ་མ་ཡིན། རྒྱུ་མཚན་གང་གིས་ན། རྒྱུད་འདུ་བ་ཁོ་ན་དེ་ལ་བྲལ་བ་ཡང་གདོན་མི་ཟ་བར་ལྷན་ཅིག་ཏུ་སྤྱོད་པར་སྣང་བ་དེའི་ཕྱིར་འདུ་བ་འདོད་ན་བྲལ་བ་ལ་ཡང་དགའ་བར་བྱ་དགོས་སོ། ། དེའི་ཕྱིར་ཟག་བཅས་ཀྱི་བདེ་བ་དང་སྡུག་བསྔལ་གཉིས་ཀ་ཡང་མཐར་འཇིག་པ་ཡིན་པས་ན་རྣམ་པར་གྲོལ་བའི་མྱ་ངན་ལས་འདས་པ་མངོན་དུ་བྱ་དགོས་སོ། ། ཇི་ལྟར་ན་ཁ་ཅིག་གི་ང་བཀྲ་ཤིག་པ་ཅིག་དགོས་སོ་སྙམ་ནས་ལྷ་མཆོད་པས་དེ་མཉེས་ནས་དམ་པ་ཐོབ་པར་གྱུར་ནས་དེ་ཉིན་མོ་ཁྱིམ་དུ་ཞུགས་པའི་མཚན་མོ་དེར་དེའི་ཕྱི་བཞིན་དུ་འབྲང་བ་རྣ་ནག་མ་ཡང་ཞུགས་པར་གྱུར་ནས་དེའི་བཀྲ་ཤིས་མ་ལ་འདི་ནི་སུ་ཡིན་དྲིས་པས་དེས་རྣ་ནག་མའོ་ཞེས་སྨྲས་པས་མི་དེས་འདིའི་དམ་པ་ང་ལ་མི་དགོས་སོ་སྨྲས་པས།
བཀྲ་ཤིས་མས་ང་གང་ན་ཡོད་ན་འདི་ཡང་ཡོད་དོ་ཞེས་སྨྲ་བ་༼༥༧༽བཞིན། གང་ན་འདུ་བ་ཡོད་པ་དེ་ན་བྲལལ་བ་ཡང་ཡོད་དོ། ། གང་དག་སྡུག་པ་དང་འགྲོགས་པ་ཁོ་ན་འདོད་ཀྱང་བྲལ་བ་ལ་མི་དགའ་ཡང་དེ་ནི་ཡིད་སྨོན་ཙམ་དུ་བས་སོ། ། དེས་ན་ཁ་ཟས་དུག་ཅན་གྱི་ཅུང་ཟད་བདེ་བ་བསྐྱེད་ཀྱང་དེ་བས་ཆེས་སྡུག་བསྔལ་འབྱུང་བ་ལྟར་ཤེས་པར་བྱའོ། ། གཉིས་པ་ནི། དེ་ལྟར་ཐོག་མར་འགྲོགས་པ་ཡུན་རིང་བས་དེ་ལ་རྩིས་སུ་བྱ་རིགས་སོ་ཞེ་ན། ། འདས་ལ་ཐོག་མ་ཡིན་པ། ། མ་འོངས་ཐ་མ་ཡོད་མིན་ན། ། ཅིས་ན་ཁྱོད་ཀྱིས་འདུ་མཐོང་ཞིང༌། ། རིང་པོར་གྱུར་ཀྱང་བྲལ་བ་ཡིན།
འཁོར་བ་འདི་ནི་མ་རིག་པའི་རྻུ་དང་ལྡན་པའི་གང་ཟག་གིས་འདས་པའི་དུས་ལ་ཐོག་མ་མི་སྲིད་ཅིང་ཡོད་པ་མིན་པས་དེ་ཐམས་ཅད་ཀྱང་བྲལ་བ་བྱེད་པ་ཡིན་པས་ན། མ་འོངས་པ་ལ་ཡང་ཐ་མ་ཡོད་པ་རྙེད་པ་མ་ཡིན་པས་མ་འཕྲད་པ་ཡིན་ན། དེ་ཕྱིར་སྐྱེ་རྒ་ན་འཆིའི་འཁོར་བའི་རྒྱ་མཚོ་ཆེན་པོ་ཐོག་མ་དང་ཐ་མ་མེད་པ་འདིར་ལྷུང་བའི་དོན་དང་འགྲོགས་པ་གང་ཡིན་པ་དེ་ནི་སྐད་ཅིག་མ་ཡིན་ཏེ། འདུ་བྱེད་ཐམས་ཅད་སྐད་ཅིག་རེ་རེའི་སྐྱེ་འཇིག་ཅན་ཡིན་པའི་ཕྱིར་རོ། ། རྒྱུ་མཚན་ཅིས་ན་ཁྱོད་ཀྱིས་འདུ་བ་དུས་རིང་པོར་མཐོང་ཞིང་ཆགས། འདས་པ་དང་མ་འོངས་པས་བསྡུས་པའི་བྲལ་བ་རིང་པོ་ཉིད་དུ་གྱུར་ཀྱང་མ་མཐོང་བས་བྲལ་བ་ལ་རིང་པོར་འཛིན་པ་མིན་པ་འདི་ནི་༼༥༨༽མ་རིག་པས་བསླད་པའི་ཕྱིར་ན་མི་རིགས་པས་དེའི་ཕྱིར་སྐད་ཅིག་མའི་འཇིག་པ་ཤིན་ཏུ་ཕྲ་བ་ཤེས་པར་བྱས་ནས་འདུ་འབྲལ་གཉིས་ཀ་མི་རྟག་པས་སྐྱོ་བ་བསྐྱེད་དགོས་སོ། ། དཔེར་ན་མི་འགའ་ཞིག་བྱེད་ལ་སོང་བའི་ཤུལ་དུ་ཆུང་མ་གཞན་གྱིས་ཁྱེར་བ་ལ། འོངས་ཏེ་གྲོངས་འདབ་ནས་ཐོས་པས་བསྐྱེད་པའི་སྡུག་བསྔལ་གྱིས་གདུང་གི ། དུས་སྔར་གྱིས་བྲལ་བ་ལ་མ་ཡིན་པས། དེའི་དོན་དུ་རྩོད་པ་ལ་ཞགས་སོ། །
དེ་བཞིན་འཇིག་རྟེན་པ་རྣམས་སུ་སོགས་དང་པོ་འདས་པའི་དུས་ཀྱི་རང་ཉིད་དང་བྲལ་བ་ལ་མ་ཡིན་པའི་ཕྱིར། ད་སྐྱེ་ནས་ཤི་བའི་དུས་ཀྱི་བྲལ་བ་ལ་མྱ་ངན་བྱེད་དོ། ། དྲུག་པ་ནི། ། གལ་ཏེ་བྲལ་བར་རིང་མོད་ཀྱང༌། དེ་ལྟ་ན་ཡང་སོས་ཁ་མེ་ཏོག་རྒྱས་པ་དང༌། སྟོན་དུས་ཟླ་བ་གསལ་བ་ལ་སོགས་པའི་དུས་ཚིག་ཕུན་སུམ་ཚོགས་པས་སེམས་ཁྲིད་ནས་བྲལ་བ་དེ་ལ་སྡུག་བསྔལ་མེད་དོ་སྙམ་ན། ། སྐད་ཅིག་ལ་སོགས་དུས་དེ་རྣམས། ། ངེས་པར་དགྲ་དང་འདྲར་འགྱུར་ཏེ། ། དེས་ན་དགྲར་གྱུར་དེ་དག་ལ། ། རྣམ་ཀུན་ཁྱོད་འདོད་ཆགས་མི་བྱ།
གང་གི་ཕྱིར་འདི་ན་སོས་ཁ་དང་དབྱར་དང་སྟོན་དང་དགུན་རྣམས་ལོ་དང་ཟླ་བ་དང་ཡར་མར་གྱི་ངོ་དང་ཉིན་མཚོན་དང་སྔ་གྲོ་དང་ཕྱི་དྲོ་དང་གུང་དང་སྐད་ཅིག་ཐང་ཅིག་དང་ཡུད་༼༥༩༽དམ་ལ་སོགས་པའི་དུས་རྣས་ཀྱིས་དགྲ་ལྟར་ཁྱོད་ཀྱིས་གསོན་པའི་སྐད་ཅིག་ངེས་པར་ཟད་པར་བྱེད་པའི་དགྲ་དང་འདྲ་བར་འགྱུར་བ་དེས་ན། དགྲར་གྱུར་པ་ལྟར་སྲོག་འཕྲོག་པའི་དུས་དེ་ལ་ཁྱོད་ནི་རྣམ་པ་ཀུན་ཏུ་འདོད་ཅིང་ཆགས་པར་མི་བྱའོ། །

དེས་ན་མཛའ་བཤེས་བརྫུས་པའི་དགྲ་བོ་ངོ་ཤེས་པ་ལྟར་བག་ཡོད་བྱའོ། ། ཇི་ལྟར་སྐད་ཅིག་ལ་སོགས་པའི་དུས་རིམ་གྱིས་འགྲོ་བས་ལས་མི་ནུས་པ་དང་རྗེ་དཔོན་དག་གིས་བརྙེས་པའི་ཉེས་པས་བྲན་མོ་རྒན་མོ་སྡུག་བསྔལ་བརྒྱུད་མར་འབྱུང་མོད་ཀྱི། དེ་ལྟ་ན་ཡང་བྲན་མོ་རྗེ་མོ་ཁོ་ན་ལ་ཆགས་པས་ཚེ་ཟད་ཅིང་རྒས་པས་མཐར་གཏུག་པ་དང་བརྙས་པ་ལ་མྱ་ངན་མི་བྱེད་པ་བཞིན་གང་ནས་བདེ་བ་ཡོད་པ་མ་ཡིན་ནོ། ། དེའི་ཕྱིར་འདུ་བྱེད་མི་རྟག་པའི་ཆོས་ཉིད་འདི་ཡང་ནས་ཡང་དུ་ཡིད་ལ་བྱ་བར་རིགས་སོ། ། གསུམ་པ་ལ་གཉིས། ངེས་པར་བྱ་དགོས་པ་ཆད་ལས་ལ་ལྟོས་པར་མི་རིགས་པ་དང༌། བྱ་བ་ངན་པ་ལ་ཆགས་པ་བཏང་ནས་ཐོག་མ་ཉིད་ནས་དབེན་པ་བསྟེན་རིགས་བར་གདམ་པའོ། ། དང་པོ་ནི། གལ་ཏེ་འདི་རིགས་པ་བདེན་མོད་ཀྱང་སྒྲུབ་ནུས་པ་མ་ཡིན་ཏེ། གཉེན་འདུན་གྱི་སྐྱེ་བོ་དང་བྲལ་ཏེ་སྤང་བ་ནི་ཇི་ལྟར་བྱེད་པར་ནུས་ཏེ་སྐྲག་པ་ཁོ་ནས་༼༦༠༽ནགས་སུ་འགྲོ་བར་མི་བྱའོ་སྙམ་ན། ། བློ་ངན་བྲལ་བའི་འཇིགས་པ་ཡི། །
ཁྱིམ་ནས་ངེས་པར་མི་འབྱུང་ན། ། མཁས་པ་སུ་ཞིག་ངེས་པར་ནི། ། བྱ་དགོས་ཆད་པ་བྱེད་པར་འགྱུར། ། བློ་གྲོས་ངན་པ་ཁྱོད་ཀྱིས་གཉེན་འདུན་གྱི་སྐྱེ་བོ་དང་བྲལ་བའི་འཇིགས་པ་ཡིས་ཁྱིམ་ནས་ཁྱིམ་མེད་པར་རབ་ཏུ་འབྱུང་བར་མི་བྱེད་ན། དུས་ནམ་ཞིག་གི་ཚེ་འཆི་བདག་བརྩེ་བ་མེད་པས་གདོན་མི་ཟ་བར་བྲལ་བར་བྱེད་དགོས་ན་ཅིའི་ཕྱིར་ཁྱིམ་ནས་མི་འབྱུང༌། མཁས་པ་ཤེས་རབ་ཅན་སུ་ཞིག་གིས་ངེས་པར་བྱ་དགོས་པའི་འཆི་བདག་གི་ཆད་པས་བྱེད་པར་འགྱུར་བའི་གཉེན་བཤེས་དང་བྲལ་བ་བཏང་སྟེ་བདག་དང་བདག་གིར་ཆགས་པ་བྱེད་པ་མི་རིགས་ཏེ། དཔེར་ན། གྲོང་པ་སྡུག་བསྔལ་ཆེན་པོས་མ་གཙེར་གྱི་བར་དུ་དཔྱ་མི་འབུལ་བ་བཞིན་མཁས་པ་རྣམས་ངེས་པར་བཏང་དགོས་པའི་སྐྱེ་བོ་གཉེན་འདུན་རྣམས་ལ་ཆགས་པར་མི་བྱའོ། ། གཉིས་པ་ནི། གལ་ཏེ་གཉེན་གྱི་རྩ་ལག་ནི་གདོན་མི་ཟ་བར་བཏང་དགོས་མོད་ཀྱི་བདག་གིས་ལང་ཚོ་རྫོགས་ནས་བག་མ་བླངས་ཏེ་དེ་ལ་བུ་བསྐྱེད་པར་བྱས་ནས་བུས་བགྱི་བ་འཚལ་བ་ན་དེ་ལ་ཁུར་ཕོག་ནས་ངེས་པར་ནགས་སུ་བགྲོད་པ་སྟེ་འགྲོའོ་སྙམ་ན། །
ཁྱོད་འདི་བྱས་ནས་གསལ་བར་ནི། ། ནགས་སུ་བསྒྲོད་པར་བྱ་སྙམ་ན། ། གང་ཞིག་བྱས་ཀྱང་གཏང་བྱ་བར། ༼༦༡༽དེ་བྱས་ཡོན་ཏན་ཅི་ཞིག་ཡོད། འདི་ལྟར་གང་བྱེད་པ་དང༌། གང་གི་དོན་དུ་བྱེད་པ་དེ་གཉིས་ཀ་ཡང་བྱས་ནས་ཀྱང་གལ་ཏེ་སླར་ཡོངས་སུ་བཏང་བར་བྱ་བ་ཡིན་ན་ནི། དེ་ལྟར་བྱས་པ་ལ་ཡོན་ཏན་ཅི་ཞིག་ཡོད་དེ། དེ་བས་འདི་ནི་བྱ་བ་མ་ཡིན་ནོ། ། ཇི་ལྟར་ན་མི་དགའ་ཞིག་ཤིང་ཐོག་ཨ་སྨྲ་མི་གཙང་བའི་ནང་དུ་ལྟུང་བ་བླང་བ་ལ་གཞན་གྱིས་འདིས་ཅི་བྱེད་ཅེས་སྨྲས་པ་དང༌། དེས་འདི་བཀྲུས་ལ་དོར་བར་བྱའོ་ཞེས་སྨྲས་པ་ལྟར་ཡུལ་རྣམས་ཡོངས་སུ་བཏང་བར་བྱ་བ་ཡིན་ན་དང་པོ་ཚོལ་བས་ཅི་བྱ་དགོས་པ་མེད་པའི་ཕྱིར་རོ། །
ཡང་ན། འགྲོན་པོ་འགའ་ཞིག་གིས་འགྲོ་བ་བོར་ནས་རྡོ་བརྡར་བ་ན་དོན་མཐུན་གཞན་རྣམས་སོང་བས་ཉོན་མོངས་པ་ལ་རྡོ་བརྡར་བས་མི་ཕན་པ་བཞིན་ནོ། ། གསུམ་པ་མི་རྟག་པ་བསྒོམ་པའི་ཕན་ཡོན་ནི། ཡང་འདི་ལྟར་ནགས་སུ་འགྲོ་བ་གཙོ་བོ་ཡིན་མོད་ཀྱི། དེ་ལྟ་ན་ཡང་བདག་དང་བདག་གི་བ་ལ་ཆགས་པ་དང་ལྡན་པ་འཇིགས་ནས་འགྲོ་མི་ནུས་སོ་ཞེ་ན། ། བདག་ནི་འཆིའོ་སྙམ་སེམས། ། དེ་ལ་ངེས་པར་ཡོད་འགྱུར་བ། ། དེ་ནི་ཆགས་པ་ཡོངས་བཏང་ཕྱིར། ། འཆི་བདག་ལ་ཡང་གལ་འཇིགས། འདི་ནི་ཤེས་རབ་ལྡན་པ་གང་ལ་ལ་ཞིག་ལུང་དང་མན་ངག་གི་རྗེས་སུ་འབྲང་ཏེ་བདག་ནི་ངེས་པར་འཆིའོ་སྙམ་པ་དང་ནམ་འཆི་ངེས་པ་མེད་པ་༼༦༢༽ཅན་དུ་སེམས་པ་ངེས་པར་ཡོད་པར་གྱུར་པ་དེ་ལ་ནི།
འདུ་འཛི་ཡོངས་སུ་སྤངས་ནས་རང་གི་སྲོག་ལའང་སྲེད་པའི་ཆགས་པ་ཡོངས་སུ་བཏང་བའི་ཕྱིར་རེ་ཞིག་འཆི་བདག་ལ་ཡང་འཇིགས་པ་ཡོད་པ་མ་ཡིན་ནོ། ནགས་སུ་འགྲོ་བ་ལ་བུ་དང་བྲལལ་བའི་འཇིགས་པ་ལྟ་གལ་འགྱུར། དེའི་ཕྱིར་རག་པ་དང་ཕྲ་བའི་མི་རྟག་པ་འདི་བསྒོམ་པར་བྱའོ། ། ཇི་ལྟར་དུག་མེད་པར་བྱ་བའི་ཕྱིར་ལག་པར་སོར་གདུབ་འཇུག་དགོས་པ་ལྟར་ཉོན་མོངས་པའི་དུག་མེད་པའི་ཕྱིར་རྟག་ཏུ་འཆི་བ་མིམ་རྟག་པ་འདི་བསྒོམ་པར་བྱའོ། ། ཡང་ཁ་ཟས་དྲུག་དང་བཅས་པ་དོར་བས་བདེ་ལེགས་འབྱུང་བ་བཞིན་འཆི་བ་མི་རྟག་པ་ཤེས་པས་འཇིག་རྟེན་གྱི་ཆགས་པ་ཡོངས་སུ་བཏང་ན་མངོན་མཐོ་དང་ངེས་ལེགས་རྒྱུ་འགྱུར་རོ། ། གཉིས་པ་ལེའུའི་མཚན་ནི། བྱང་ཆུབ་སེམས་དཔའི་རྣལ་འབྱོར་སྤྱོད་པ་བཞི་བརྒྱ་པ་ལས། རྟག་པར་འཛིན་པ་ཕྱིན་ཅི་ལོག་སྤངས་པའི་ཐབས་བསྟན་པ་སྟེ། རབ་ཏུ་བྱེད་པ་དང་པོའི་རྣམ་པར་བཤད་པའོ། ། གཉིས་པ་ཟག་བཅས་ཀྱི་ལུས་སྡུག་བསྔལ་དུ་བསྒོམ་པའི་སྒོ་ནས་བདེ་བར་འཛིན་པ་ཕྱིན་ཅི་ལོག་སྤོང་བའི་ཐབས་བཤད་པ་གཉིས།
ལེའུའི་གཞུང་བཤད་པ་དང༌། མཚན་བསྟན་པའོ། ། དང་པོ་ལ་གཉིས། ཚིག་དོན་སོ་སོར་བཤད་པ་དང༌། ༼༦༣༽རབ་ཏུ་བྱེད་པའི་དགོས་པ་བསྡུས་ཏེ་བསྟན་པའོ། ། དང་པོ་ལ་གསུམ། རགས་པའི་ལུས་སྡུག་བསྔལ་དུ་བསྒོམ་ཚུལ། སྟོན་པས་ལུས་སྡུག་བསྔལ་དུ་གསུངས་པའི་རྒྱུ་མཚན། ཁྱབ་པ་འདུ་བྱེད་ཀྱི་སྡུག་བསྔལ་བསྒོམ་པའི་ཚུལ་ལོ། ། དང་པོ་ལ་གསུམ།
སྡུག་བསྔལ་དང་ལྡན་པའི་ལུས་བསྲུང་བའི་ཚུལ་དང༌། སྡུག་བསྔལ་བསྒོམ་ཚུལ་རྒྱས་པར་བཤད་པ་དང༌། བདེ་བ་རང་མཚན་པ་ཡོད་པ་དགག་པའོ། ། དང་པོ་ལ་གཉིས། ལུས་སྡུག་བསྔལ་དུ་མཐོང་ཡང་བསྲུང་དགོས་པ་དང༌། དེ་ལ་ཧ་ཅང་ཆགས་པ་སྤོང་བའོ། ། དང་པོ་ནི། ལུས་འདི་དགྲ་ལྟར་མཐོང་མོད་ཀྱིས། ། དེ་ལྟར་ན་ཡང་དེ་སྲུང་བྱ། ། ཁྲིམས་ལྡན་ཡུན་རིང་འཚོ་བ་ནི། །
དེ་ལས་བསོད་ནམས་ཆེན་པོར་བྱེད། གང་གི་ཕྱིར་ན་ལུས་འདི་ལ་ནང་གི་བདག་ཉིད་ལས་བྱུང་བའི་ཁམས་མ་སྙོམས་པའི་རྒྱུས་ནད་བཞི་བརྒྱ་རྩ་བཞི་དང༌། ཕྱི་རོལ་ལས་གྱུར་པའི། དབྱུག་པ་དང་བོང་བ་དང༌། མཚོན་དང༌། ཚ་གྲང་དང༌། ཤ་སྦྲད་དང་སྡིག་སྦྲུལ་ལ་སོགས་ལ་རེག་པའི་རྒྱུས་སྡུག་བསྔལ་སེར་བ་དགྲ་ལྟར་མཐོང་མོད་ཀྱིས། དེ་ལྟ་ན་ཡང་དེ་སྲུང་བར་བྱ་དགོས་པ་ཉིད་ཡིན་ཏེ། ལུས་འདི་ནི་ཡུན་རིང་དུ་འཚོ་བ་དང་དེ་ཚུལ་ཁྲིམས་ལྡན་པར་འགྱུར་བ་དེའི་ཚེ་བསོད་ནམས་ཆེན་པོ་༼༦༤༽བྱེད་པ་ཡིན་ལ་ལུས་མེད་ན་ནི་མ་ཡིན་པས་རེ་ཞིག་ལུས་སྲུང་བར་བྱ་དགོས་སོ། ། རྣམ་པ་གཅིག་ཏུ་ན་བཤད་མ་ཐག་པའི་མི་རྟགཔའི་གཏམ་གྱིས་སེམས་སྐྱོ་ཞིང་དོན་མེད་པའི་ལུས་འདིས་ཅི་བྱ་ཞེས་དེ་ལ་བརྙས་པ་བྱེད་པར་འགྱུར་བས་བརྙས་པ་ཡོངས་སུ་སྤང་བའི་ཕྱིར།
ལུས་ནི་དགྲ་ལྟར་མཐོང་ན་ཡང་ཞེས་སྦྱར་རོ། ། དཔེར་ན་ཚོངས་དཔོན་གྱིས་ང་འཆགས་ལ་སོགས་པར་འགྲོ་བ་ལ་བུས་གྲོགས་མི་བྱེད་དོ་ཞེས་རྐུན་པོ་དང་འཆིང་བ་གཅིག་གིས་སྦྲེལ་ནས་བརྩོན་དུ་བསྐྱུར་ཀྱང་སྐྱོང་བར་བྱེད་པ་དེ་བཞིན་མཐོ་རིས་དང་ཐར་པའི་རྒྱུར་ལུས་ཡོངས་སུ་སྐྱོང་བ་ཡང་ཚོགས་གཉིས་རྫོགས་པའི་ཆེད་ཡིན་པས། དང་པོ་ལམ་གྱིས་རྟེན་ལ་སྐྱེ་བུ་ཆུང་བུ་ངའི་ལམ་གྱི་རིམ་པ་སྔོན་དུ་འགྲོ་དགོས་པ་དང་ཟག་མེད་ལམ་གྱི་དང་པོ་མཐོ་རིས་ཀྱི་རྟེན་ལ་ཐོབ་དགོས་པའི་རྒྱུ་མཚན་གསལ་བར་འདིས་ཤེས་པ་ཡིན་ནོ། ། གཉིས་པ་ནི། དེ་ལྟར་ན་ལུས་ལ་ཆགས་པས་སྙིང་ཉེ་བར་བྱ་དགོས་སོ་ཞེ་ན། ། མི་རྣམས་སྡུག་བསྔལ་ལུས་ཉིད་ལས། ། སྐྱེ་ཞིང་བདེ་བ་གཞན་ལས་ན། ། སྡུག་བསྔལ་ཀུན་གྱི་སྣོད་གྱུར་པ། ། ཁོག་པ་ལ་ཁྱོད་ཅི་སྟེ་གུས། འདི་ལྟར་མི་རྣམས་ནི།
ལུས་བཀྲེས་སྐོམས་ལ་སོགས་པའི་སྡུག་བསྔལ་ཅུང་ཟད་ཚུན་ཆད་ལུས་ཉིད་ལ་བརྟེན་༼༦༥༽པས་སྐྱེ་བ་ཡིན་གྱི། གཞན་ལས་མ་ཡི་ན། ལུས་ལ་བདེ་བ་ཅུང་ཟད་ཅིག་འབྱུང་བ་དེ་ནི་གཞན་ཁོ་ན་ལས་ཡིན་གྱི་ལུས་ལས་འབྱུང་བ་ཡིན་ན། དེའི་ཕྱིར་ལུས་ནི་སྡུག་བསྔལ་ཐམས་ཅད་ཀྱི། འབྱུང་གནས་དང་རྟེན་དང་གཞི་དང་སྣོད་དུ་གྱུར་པ་ཁོག་པའམ་ལུས་འདི་ལ་ཁྱོད་ནི་རྒྱུ་མཚན་ཅི་ཞིག་གིས་གུས་པ་བྱེད་དེ་གུས་པར་མི་བྱའོ། ། དེས་ན་དགེ་བ་འཕེལ་བ་དང་ཉེས་པ་མི་འགྱུར་བ་རར་རན་པ་ཙམ་གྱིས་བསྐྱང་པར་བྱ་དགོས་པས་ཧ་ཅང་ཆགས་པར་མི་བྱའོ། ། དཔེར་ན་དགོན་པར་ཞུགས་པའི་འགའ་ཞིག་གི་མདུན་དུ་ཤ་ཟ་མོ་བུད་མེད་གཟུགས་མཛེས་པར་སྤྲུལ་ནས་བདག་ཉིད་དུ་བྱས་ནས་ཤིང་རྟ་ལ་བསྐྱོན་ནས་ཕྱིན་པས། རིང་པོར་མ་ལོན་པ་ཞིག་ན་ཤ་ཟ་གཟུགས་མི་སྡུག་པ་ཅིག་གནས་པར་གྱུར་ཏོ། ། དེ་རལ་གྲིས་དུམ་བུ་གཉིས་སུ་བྱས་པས་ཤ་ཟ་གཉིས་སུ་གྱུར་ཏོ། ། དེ་གཉིས་ཀྱང་བཅད་པས་བཞི་གྱུར་ཏོ། །
དེ་ནས་མི་དེའི་ལྷས་ནམ་མཁའ་ནས་བུད་མེད་དེ་སོང་ཅིག་ཅེས་སྨྲས་པས་དེ་བསད་པས་ཤ་ཟ་ཐམས་ཅད་བསད་པར་འགྱུར་རོ། ། དེ་བཞིན་དུ་སྡུག་བསྔལ་དང་མི་རྟག་པར་བལྟས་པས་ལུས་ལ་ཆགས་པ་བཏང་སྟེ། སྐྱེ་བ་ཕྱི་མའི་སྡུག་བསྔལ་གྱི་ལུས་མི་འབྱུང་བའི་ཆེད་དུ་ལམ་ལ་ནན་བྱའོ། ། དེས་ན་༼༦༦༽ལུས་ལ་ཆགས་པ་མེད་ན་སྡུག་བསྔལ་ཐམས་ཅད་མེད་པར་འགྱུར་ཏེ། རྟེན་གཞི་མེད་པས་རྟེན་ཆོས་ལོག་པའི་ཕྱིར་རོ། ། གཉིས་པ་ལ་བདུན། ལུས་འདི་ཚོར་བ་སྡུག་བསྔལ་ཤས་ཆེ་བསམ་པ་དང༌། རྩོལ་བ་མི་དགོས་པར་སྡུག་བསྔལ་འབྱུང་སླབ་བསམ་པ་དང༌། ལུས་སྡུག་བསྔལ་གྱི་རང་བཞིན་ལས་མ་འདས་པར་བསམ་པ་དང༌། སྡུག་བསྔལ་གྱིས་གནོད་པ་བྱེད་ཚུལ་བསམ་པ།
སྡུག་བསྔལ་ཆེས་སྟོབས་དང་ལྡན་པ་བསམ་པ་དང༌། ཚོར་བ་བདེ་བ་ལུས་ཀྱི་འགྲོན་པོ་ལྟ་བུར་བསམ་པ་དང༌། དེས་ན་ལུས་ལ་བསམ་སྟེ་སྐྱོ་བ་བསྐྱེད་པར་གདམ་པའོ། ། དང་པོ་ལ་གཉིས། དངོས་དང༌། བདེ་བ་འདོད་ཀྱང་འོངས་རྒྱུ་སྡུག་བསྔལ་ལས་མི་འབྱུང་བའི་ཚུལ་བསམ་པའོ། ། དང་པོ་ནི། འདི་ལྟར་ལུས་ཁོ་ན་ལ་བརྟེན་ནས་སྡུག་བསྔལ་འབྱུང་མོད། སྡུག་བསྔལ་ཕྱིར་བཅོས་སུ་རུང་བ་ནི། ཟས་སྐོམ་མལ་ཆ་སྟན་དང་བཞོན་པ་ལ་སོགས་པའི་ཡུལ་ལ་ལོངས་སྤྱོད་པས་ཉེ་བར་ལྷག་པའི་སྡུག་བསྔལ་འཇོམས་པའི་རྒྱུར་མ་ཟད་བདེ་བ་ཆེན་པོའི་ཡང་རྒྱུ་ཡིན་ནོ་ཞེ་ན། །
མ་ཡིན་ཏེ། ། གང་ཚེ་བདེ་བ་སྡུག་བསྔལ་ལྟར། ། ཤས་ཆེར་མི་ལམ་མི་འབྱུང་ན། ། དེ་ལྟར་སྡུག་བསྔལ་ཆེན་པོ་དེ། ། ཆུང་ངོ་སྙམ་དུ་སེམས་བྱེད་དམ། དུས་༼༦༧༽གང་གི་ཚེ་ན་བདེ་བ་ནི་སྡུག་བསྔལ་ལྟར་ཤས་ཆེར་གྱི་མི་ལ་བདེ་བ་མི་འབྱུང་ན་ཟས་གོས་སོགས་སྡུག་བསྔལ་ཕྱིར་བཅོས་པ་དང་བདེ་བའི་རྒྱུ་ཇི་ལྟར་ཡིན་ཏེ། འདི་ལྟར་ལྷས་སྦྱིན་བདེང་བ་འཇམ་པོ་བཏིང་བ་ལ་ཉལ་ལམ་འདུག་ཀྱང་རུང༌། གཟུགས་སྒྲ་ལ་སོགས་པའི་འདོད་པ་ཡིད་འོང་བརྟེན་པའི་བདེ་བ་མྱོང་བཞིན་དུ་ཡང་མཆུ་ཁ་བ་ལྟར་རྣོ་བའི་སྦྲང་བུ་མཆུ་རིང་གིས་ཕུག་པའི་ཚེ་སྔར་གྱིས་བདེ་བ་ཐམས་ཅད་རྩིས་མེད་པར་ཉམས་ཏེ་གློ་བུར་དུ་སྡུག་བསྔལ་དྲག་པོ་ལྡང་བ་སྐྱོ་བར་འགྱུར་རོ། ། འདི་ལྟར་བདེ་བ་ཕུ་དུ་ཕྱིན་པས། སྡུག་བསྔལ་ཤིན་ཏུ་ཆེ་བ་ཆགས་པས་སྙིང་ལ་ཕུག་པའི་བུ་གཅིག་ཕ་ཤི་བའི་མྱ་ངན་གྱི་སྡུག་བསྔལ་ཟིལ་གྱིས་གནོན་པར་མི་འགྱུར་བ་དེ་ལྟར་མི་རྣམས་ཀྱིས་ལུས་སྡུག་བསྔལ་ཆེན་པོའི་རང་བཞིན་ཡིན་པས་སྡུག་བསྔལ་ཆུང་དུ་འོ་སྙམ་ནས་བདེ་བ་ཆེན་པོ་སེམས་མི་རིགས་ཏེ།
ལུས་ལ་སྡུག་བསྔལ་ཆུང་ལ་བདེ་བ་ངོ་བོ་ཉིད་ཀྱིས་ཆེའོ་ཞེས་འདོད་མི་ནུས་པའི་ཕྱིར་ཚིག་བཅད་དུ་སྡེབ་ན། གང་ཞིག་སྟོབས་ཀྱིས་ཤིན་ཏུ་ཆེ་གཞན་ཡང༌། ། ཟིལ་གྱིས་གནོན་ཏེ་ཆུང་ངུ་དུ་མ་ཡིན་ལ། ། གཞན་གྱི་སྟོབས་ཀྱིས་ཟིལ་གྱིས་གནོན་པ་གང༌། ། དེ་ནི་ཆེནཔོ་ཡིན་ཞེས་བརྗོད་མི་བྱའོ། ། ཞེས་ཀྱང་བྱའོ། ༼༦༨༽ཇི་ལྟར་ན་སྒྲ་སྒྲོགས་ཀྱི་མགྲིན་བཟང་གི་ཆུང་མ་སི་ཏ་སྡུག་བསྔལ་ཆེན་པོའི་སྒོ་ནས་འཕྲོག་ཀྱང༌། དེ་ལ་བདེ་བ་ཆུང་ངུ་ཡང་ཡོད་པ་མ་ཡིན་པས། དེ་བཞིན་དུ་སྡུག་བསྔལ་གྱི་ཆུ་བོའི་འདམས་དུ་བྱིང་བའི་འཁོར་བ་འདི་སྡུག་བསྔལ་གྱི་རང་བཞིན་མེད་པ་དེའི་ཕྱིར་བདེ་བའི་རྒྱུ་འཇིག་རྟེན་ལས་འདས་པའི་ལམ་ལ་འབད་པར་རིགས་སོ། ། གཉིས་པ་ནི།
འཇིག་རྟེན་བདེ་ལ་མངོན་ཕྱོགས་ཤིང༌། ། བདེར་འགྱུར་དག་ཀྱང་རྙེད་དཀའ་སྟེ། ། དེས་ན་སྐྱེ་བོ་འཇིག་འདི་ལ། ། སྡུག་བསྔལ་རྗེས་སུ་སྙེགས་པ་འདྲ། འདི་ལྟར་སྡུག་བསྔལ་གྱིས་ཟིལ་གྱིས་མནན་པ་དང༌། ཆུང་དུ་ཉིད་ཡིན་པ་དེའི་ཕྱིར་བདེ་བ་འདོད་ཅིང་མངོན་པར་ཕྱོགས་པ་སྡུག་བསྔལ་དང་མི་མཐུན་པའི་སྐྱེ་བོ་དག་ནི་སྡུག་བསྔལ་ལ་འབྲོས་མོད་ཀྱི། ལུས་ནི་སྡུག་བསྔལ་དང་རོ་གཅིག་པ་ཉིད་ཀྱིས་ཕྱིར་ན་བདེ་བ་སྒྲུབ་ནས་ཐོབ་པར་འགྱུར་བ་དག་རྙེད་དཀའ་སྟེ། ཇི་ལྟར་བདེ་བ་འདོད་པ་དེ་བཞིན་དུ་བདེ་བ་དང་ཐག་རིང་ཞིང་སྡུག་བསྔལ་དང་ཉེ་བའི་ཕྱིར་འཇིག་རྟེན་པ་འདི་རྣམས་བདེ་བ་འདོད་ཀྱང་འོང་རྒྱུ་སྡུག་བསྔལ་ལས་མེད་པ་དེས་ན་སྐྱེ་བོ་སྡུག་བསྔལ་གྱིས་འཇིགས་པ་འདི་རྣམས་སྡུག་བསྔལ་ལས་འབྲོས་སུ་ཟིན་ཀྱང་སྐྱེས་བུའི་གྲིབ་མས་རྗེས་སུ་སྙེགས་པ་དང་འདྲ་བར་སྡུག་བསྔལ་ཐམས་ཅད་རྗེས་སུ་འབྱུང་བ་༼༦༩༽ཡིན་ཏེ་རང་བཞིན་གྱིས་སྤངས་མི་ནུས་པའི་ཕྱིར་རོ། ། དཔེར་ན་གླང་པོ་ཆེ་མྱོས་ཚབ་ཆེབ་ལྕགས་ཀྱུ་མེད་པས་བརྡས་པའི་མི་ཁྲོད་པར་གབ་ནས། ཁྲོན་པའི་ཕྱེད་དུ་ཕྱིན་ནས་བདག་ཐར་པར་སེམས་ཀྱང་དེ་ནི་གླང་ཆེན་མྱོས་པས་རྗེས་སུ་ཟིན་པ་ཁོ་ནར་འགྱུར་བདེ་བཞིན་རྟག་ཏུ་སྡུག་བསྔལ་དང་རྗེས་སུ་འབྲེལ་བའི་འཇིག་རྟེན་ཡང་མི་ཤེས་གཏི་མུག་གི་དབང་གིས་བདེ་བའི་འདུ་ཤེས་དང་ལྡན་པ་ཡིན་ནོ། །
གཉིས་པ་ལ་གཉིས། བདེ་བ་དཀོན་པ་ལ་མོས་ན་མོད་པའི་སྡུག་བསྔལ་ལ་འཇིགས་རིགས་པ་དང༌། ཆགས་པས་ལུས་ལ་གུས་པ་དགྲ་ལ་གུས་པ་དང་མཚུངས་པའོ། ། དང་པོ་ནི། ། སྡུག་བསྔལ་འདོད་པས་རྙེད་འགྱུར་གྱི། ། འདོད་པས་བདེ་བ་གལ་ཡིན། ། ཁྱོད་ཅིས་དཀོན་པ་ལ་གུས་ཤིང༌། ། མོད་ལ་ཅི་སྟེ་ཁྱོད་མི་འཇིགས། བདེ་བ་ནི་འདོད་པས་རྙེད་པ་གལ་ཡིན་ཏེ། སྡུག་བསྔལ་གྱི་བདག་ཉིད་ཅན་གྱི་ལུས་ལ་དེ་ཤིན་ཏུ་དཀོན་པའི་ཕྱིར་རོ། །
དེའི་ཕྱིར་འཇིག་རྟེན་པ་རྣམས་ནི། སྡུག་བསྔལ་ལ་མི་འཇིགས་ཤིང་སྡུག་བསྔལ་ནི་མི་དགེ་བའི་ལས་ཀྱི་ཡིན་ལ། བདེ་བ་ཅུང་ཟད་ལ་རེ་ཡང་སྡུག་༼༧༠༽བསྔལ་གྱི་རྒྱུ་ལ་ཆེས་འཇུག་པ་དེས་ན། འདི་ལྟར་སྡུག་བསྔལ་གྱི་ཚེ་དང་རྣམ་གྲངས་དང་ངོ་བོ་རྣམས་རྙེད་པ་དེ་བཞིན་བདེ་བ་ནི་མ་ཡིན་ཏེ་གཞན་ལ་རགས་ལས་པའི་ཕྱིར་རང་གར་འདོད་པས་མི་ཐོབ་ན། འཇིག་རྟེན་མི་ཤེས་པའི་བླུན་པོ་ཁྱོད་ནི་ཆགས་པས་རྙེད་པར་དཀའ་ཞིང་རྒྱུ་གཞན་ལ་རག་ལས་པའི་བདེ་ལ་གུས་ཤིང༌། རྙེད་སླ་ཞིང་མོད་ལ་རང་དབང་དུ་གྱུར་པའི་སྡུག་བསྔལ་ལ་ཅིའི་ཕྱིར་འཇིགས་པར་མི་འགྱུར་ཏེ་འཇིགས་རིགས་པའི་ཕྱིར་རོ། ། དེས་ན་སྡུག་བསྔལ་རྙེད་པའི་རྒྱུ་མི་དགེ་བ་སྤང་བ་ལ་ནན་ཏན་བྱའོ། ། ཇི་ལྟར་རྒྱལ་པོའི་མཛོད་བརྡོལ་བའི་མི་ལ་རང་འདོད་ཀྱི་ཕྱིར་སྡུག་བསྔལ་བ་རྒྱུད་མར་འབྱུང་གིས་དེ་ལྟར་བདེ་བ་ནི་ཐོབ་པ་མ་ཡིན་ནོ། ། ཡང་ན་བདེ་བ་སྡུག་བསྔལ་གྱི་ཡན་ལག་ཡིན་པའི་ཕྱིར་སྐྱོ་བར་བྱ་བ་ཡིན་ནོ། ། གཉིས་པ་ནི། །
བདེ་བར་གྱུར་པའི་ལུས་པོ་ནི། ། སྡུག་བསྔལ་སྣོད་དུ་འགྱུར་བ་སྟེ། ། ལུས་ལ་གུས་དང་དགྲ་ལ་གུས། ། དེ་དག་གཉིས་ནི་མཚུངས་ཕྱིར་རོ། ། འདི་ལྟར་བདེ་བ་མྱོང་བར་བྱ་བའི་ཡུལ་ཅན་ཤིན་ཏུ་གཞོན་ཤ་ཅན་དུ་གྱུར་པ་ལུས་པོ་ནི་སྡུག་བསྔལ་ཆེས་ཆུང་དུས་རེག་པ་ན་མི་བཟོད་པར་འགྱུར་བས་སྡུག་བསྔལ་གྱི་གནས་སམ་སྣོད་དུ་འགྱུར་བ་སྟེ། རྒྱུ་མཚན་དེས་ན། བདེ་བ་ཕུལ་དུ་བྱུང་༼༧༡༽བ་ནི་སྡུག་བསྔལ་འཕེལ་བའི་རྒྱུ་ཡིན་ནོ། ། དེས་ན་སྡུག་བསྔལ་སྒྲུབ་པ་ལ་ལུས་ལ་གུས་པ་དང་དགྲ་ལ་གུས་པ་གཉིས་ཀ་ལ་བྱེ་བྲག་ཏུ་གྱུར་པ་འགའ་ཡང་ཡོད་པ་མིན་པས། དེ་གཉིས་ནི་མཚུངས་པར་འགྱུར་བའི་ཕྱིར་ན། སྡུག་བསྔལ་གྱི་རྒྱུ་རང་རྒྱུད་ལ་སྡུད་པ་ལ་དེ་གཉིས་འདྲ་བའི་ཕྱིར་རོ། །
དཔེར་ན་ཤིང་རྟ་ལ་ཉི་མ་གོང་ལ་གལ་ཏེ་གཉིད་ལོག་པའི་མི་རྒྱལ་པོ་འགའ་ཞིང་གིས་མཐོང་ནས་དེས་དེ་སྙིང་རྗེས་རྗེས་སུ་བསྐྱང་བ་ཇི་ལྟར་མལ་ཆ་ལ་འདུག་པ་ན། ཡུངས་དཀར་གྱི་འབྲུག་ཅིག་གིས་རེག་པས་ཀྱང་གཉིད་མི་རྙེད་པ་དེ་ལྟར་འགྱུར་བ་ལྟར་སྣང་བདེ་བའི་ཡོ་བྱད་ཇི་ལྟར་བསྟེན་པ་དེ་ལྟར་སྡུག་བསྔལ་གྱི་སློང་དུ་འགྱུར་རོ། ། གསུམ་པ་ནི། ། ལུས་ནི་ཤིན་ཏུ་འགོར་བས་ཀྱང༌། ། བདེ་བའི་བདག་ཏུ་མི་འགྱུར་ཏེ། ། རང་བཞིན་གཞན་གྱིས་ཟིལ་གནོན་ཞེས། ། བྱ་བ་རིགས་པ་མ་ཡིན་ནོ། ། གཞན་ཡང་ལུས་ནི་ཡུན་རིང་པོར་བདེ་བའི་རྒྱུར་འགྱུར་བའི་ལོངས་སྤྱོད་ཀྱིས་བསྐྱངས་ཏེ་ཤིན་ཏུ་འགོར་བས་ཀྱང་བདེ་བའི་བདག་ཏུ་མི་འགྱུར་ཏེ་སྡུག་བསྔལ་གྱི་རང་བཞིན་ཅན་ཡིན་པའི་ཕྱིར་དང་ལུས་ནི་སྡུག་བསྔལ་གྱི་རང་བཞིན་ཅན་ཡིན་ཏེ་ཇི་ལྟ་བུར་གསེར་ཞུས་ཀྱང་སྲ་བ་ལས་བསྒྱུར་མི་བཏུབ་པ་བཞིན། ལུས་ནི་རང་བཞིན་གྱི་བདེ་བའི་རྐྱེན་ལོངས་སྤྱོད་༼༧༢༽ཀྱི་རྒྱུ་ཡུལ་འདོད་པ་བསྟེན་པ་གཞན་གྱིས་ཟིལ་གྱིས་གནོན་ནས་བདེ་བ་ཡིན་ནོ་ཞེས་བྱ་བར་རིགས་པ་མ་ཡིན་ནོ། ། ཇི་ལྟར་ཁུ་བྱུག་གི་ཕྲུ་གུ་བྱ་རོག་གིས་ཆེར་བསྐྱེད་ཀྱང་ཁུ་བྱུག་ཁོ་ནའི་འགྱུར་གྱི་བྱ་རོག་གི་མ་ཡིན་པ་བཞིན་ནོ། །
བཞི་པ་ནི། ཡང་འདི་སྙམ་དུ་སྡུག་བསྔལ་ཡོད་དུ་ཟིན་ཀྱང་མཚོར་བ་ནི་དོན་མ་ཡིན་པའི་གནས་མ་ཡིན་ཏེ། འདི་ལྟར་མི་ཞིག་སྐྱེ་བ་ནས་འཆི་བའི་བར་དུ་བདེ་བ་དང་ལྡན་པར་སྣང་བས་རང་བཞིན་གྱིས་སྡུག་བསྔལ་ཡིན་པ་མི་རིགས་སོ་ཞེ་ན། ། མ་ཆོག་ལ་ཡིད་ཀྱིས་སྡུག་བསྔལ་ཏེ། ། ཐ་མལ་རྣམས་ལ་ལུས་སྐྱེས་སོ། ། སྡུག་བསྔལ་གཉིས་ཀྱིས་འཇིག་རྟེན་འདི། ། ཉིན་རེ་ཉིན་རེ་འཇོམ་པར་བྱེད། འདི་ལྟར་རྒྱལ་རིགས་ལ་སོགས་མཆོག་ཏུ་གྱུར་པ་གང་དག་ལོངས་སྤྱོད་ཆེ་ཞིང་རིགས་དང་ལྡན་པ་རྣམས་ནི་འདོད་པ་རླབས་ཆེ་བ་དེ་དག་ནི་འདོད་པའི་གཞི་ཆེན་པོ་ཐོབ་པར་དཀའ་བའི་ཕྱིར། ཕྲག་དོག་གི་ཕལ་ཆེ་བར་བདེ་བ་རཉེད་པར་དཀའ་བ་ལས་སྐྱེས་པའི་ཕྱིར་ཡིད་ཀྱི་སྡུག་བསྔལ་ལྡོག་པ་མེད་ལ། ཡང་སེམས་ཅན་ཐ་མལ་པ་ཕལ་པ་རིགས་དམན་པ་རྣམས་ནི་བཟའ་བཏུང་གནས་མལ་མལ་ཆ་གནས་གོས་ལ་སོགས་པའི་སྡུག་བསྔལ་གྱི་ལུས་བཅོལ་པ་ཉིད་ཀྱིས་སུ་ལ་ཡང་བདེ་བའི་གོ་སྐབས་མེད་པའི་ཕྱིར།
སེམས་དང་ལུས་ཀྱི་སྡུག་བསྔལ་དེ་གཉིས་ཀྱིས་འཇིག་༼༧༣༽རྟེན་ན་དེ་དག་ནི་ཉིན་རེ་ཉིན་རེ་བཞིན་འཇཽམ་པར་འགྱུར་བ་དེའི་ཕྱིར་རང་བཞིན་གྱིས་བདེ་བར་འགྱུར་བ་ནི་འགའ་ཡང་ཡོད་པ་མ་ཡིན་ནོ། ། དཔེར་ན། རྒྱལ་པོ་འགའ་ཞིག་གིས་མི་འགའ་ཞིག་གླང་པོ་ཆེ་འདུལ་དཀའ་བ་ལ་བསྐྱོན་པས་མི་དེས་ཀྱང་གླང་པོ་དེ་ཡང་ཡང་ལྕགས་ཀྱིས་བསྐུལ་བར་གྱུར་ཏོ། ། དེ་ནས་རྒྱལ་པོ་མགུ་ནས་རི་མོར་བྱས་སོ། ། མི་དེས་བྱ་དགའ་ཆེན་པོ་ཐོབ་པ་མཐོང་ནས་གླང་པོ་ཆེའི་དབང་བྱེད་པའི་མི་སྡུག་བསྔལ་བར་གྱུར་ཏོ། ། དེ་ནས་འཇིགས་པས་དེ་ལ་ཡིད་མི་བདེ་བར་སྐྱེས་པར་གྱུར་ཏོ། ། ཡང་མི་དམན་པ་ཞིག་རྒྱལ་པོ་དེས་གླང་པོ་ཆེ་དེ་ལ་བསྐྱོན་པ་དང་དེས་མ་ནུས་པར་འགྱུར་ཏེ། རྒྱལ་པོས་དེ་ཆད་པའི་ལས་ལ་སྦྱར་བས། དབང་བྱེད་པ་ཡང་ཡོངས་སུ་དགའ་བ་སྐྱེ་བར་འགྱུར་བ་དེ་བཞིན། གཅིག་ལ་ཡིད་ཀྱིས་སྡུག་བསྔལ་དང་གཅིག་ལ་ལུས་ཀྱི་སྡུག་བསྔལ་ཡོད་པས་མཆོག་དམན་གཉིས་ཀ་སྡུག་བསྔལ་ལས་མ་འདས་པས་དེའི་རང་བཞིན་ཤེས་པར་བྱས་ནས་ཡིད་ངེས་པར་འབྱུང་དགོས་སོ། །
ལྔ་པ་ནི། ཡང་དེ་ལྟར་སྡུག་བསྔལ་གཉིས་ཡོད་མོད་ཀྱང༌། དེ་བདེ་བ་ཆེན་པོས་ཟིལ་གྱིས་མནན་པས་སྡུག་བསྔལ་དུ་མི་ཤེས་སོ་ཞེ་ན། ། བདེ་བ་རྟོག་པའི་དབང་གྱུར་ཞིང༌། ། རྟོག་པ་༼༧༤༽སྡུག་བསྔལ་དབང་གྱུར་པ། ། དེ་ཕྱིར་ཀུན་ན་སྡུག་བསྔལ་ལས། ། ཤིན་ཏུ་སྟོབས་ལྡན་ཅི་ཡང་མེད། བདེ་བ་ནི་རང་བཞིན་གྱིས་ཆེན་པོ་ཞེས་བྱ་བ་ག་ལ་ཡོད་དེ་སྡུག་བསྔལ་གྱི་དབང་དུ་གྱུར་པའི་ཆོས་རྟོག་པ་ལས་རགས་ལས་པའི་ཕྱིར། གང་གི་ཚེ་སྐྱེས་བུ་བདག་ནི་གཏོང་བ་པོའོ། བདག་ནི་ཕྱུག་པོའོ། །
བདག་ནི་ཡུལ་ཡིད་འོང་མི་འོངས་ཐམས་ཅད་ལ་ལོངས་སྤྱོད་པའོ་ཞེས་རྟོག་པ་དེའི་ཚེ་ཡིད་ལ་བདེ་བ་འབྱུང་ལ། བདེ་བ་འབྱོར་ཀྱང་གཞན་གྱིས་གནོད་ཀྱིས་དོགས་པ་ལ་སོགས་པས་ལོངས་སྤྱོད་རྒྱུན་ཆད་པར་རྟོག་པ་དེས་ཕྱིས་ནས་ཡིད་མི་བདེ་བ་འགྱུར་བ་དེའི་ཕྱིར་ན་བདེ་བ་འབྱུང་བ་དང་འགག་པ་ཐམས་ཅད་ནི་རྟོག་པ་ལ་རགས་ལས་པས་རྟོག་པའི་དབང་དུ་གྱུར་པ་ཡིན་ནོ། ། སྡུག་བསྔལ་ནི་དེ་ལྟར་མ་ཡིན་ཏེ་སྡུག་བསྔལ་གྱི་གནོད་པའི་མཐུ་འགོགས་པར་བྱེད་པའི་རྟོག་པ་ནི་འགའ་ཡང་ཡོད་པ་མ་ཡིན་པའི་པྱིར་སྡུག་བསྔལ་ནི་བདེ་བ་ལྟར་རྟོག་པའི་དབང་དུ་གྱུར་པ་མ་ཡིན་ནོ། ། ཡང་ཡུལ་ཡིད་འོང་ལ་སྤྱོད་པའི་བདེ་བ་གང་ཡིན་པ་དང་བདེ་བ་དང་རྗེས་སུ་མཐུན་པའི་རྟོག་པ་གཉིས་ཀ་ཡང་སྡུག་བསྔལ་སྐྱེས་པའི་ཚོར་བས་འཛོམ་པར་འགྱུར་ཏེ། འདི་ལྟར་དབང་པོ་ཡུལ་ལ་ཉེ་བར་ལོངས་སྤྱོད་ཀྱང་དེ་ནས་སྡུག་བསྔལ་གང་ཡང་རུང་བ་ཞིག་གིས་ཟིལ་གྱིས་མནན་པ་ན་བདེ་༼༧༥༽བ་ཐམས་ཅད་དེའི་རྟོག་པ་དང་ལྷན་ཅིག་འགགས་ནས་སྡུག་བསྔལ་ཁོ་ན་མྱོང་གི་བདེ་བ་མ་ཡིན་ནོ། ། དེའི་ཕྱིར་བདེ་བའི་རྟོག་པ་སྡུག་བསྔལ་རགས་ལས་པའི་ཕྱིར་སྡུག་བསྔལ་ཁོ་ན་ཆེས་སྟོབས་དང་ལྡན་པ་ཡིན་གྱི་བདེ་བ་མ་ཡིན་ནོ། ། དཔེར་ན་ཆེན་ཆུང་གནིས་ལས་གཅིག་གི་བུ་ཤི་ལ་གཅིག་བུ་དང་བཅས་པ་ཡིན་ལ། གང་བུ་ཤི་བ་དེ་ཆུན་མའི་པུ་བསྐུར་བ་མཐོང་ནས་དུའོ། ། དེ་ལ་བུ་ཤི་ཟིན་པ་ལ་ཅིའི་ཕྱིར་དུ་ཞེས་དྲིས་པས་དེས་སྨྲས་པ། ཁོ་མོད་དེ་ལ་མི་དུ་ཡི།
འོན་ཀྱང་ཆུན་མའི་བུ་གསོན་པ་འདི་ལ་དུའོ་ཞེས་སྨྲའོ། ། དེ་ནས་ཆུན་མའི་བུའང་ན་བར་གྱུར་ནས་བུད་མེད་དེ་གྲོང་གཞན་ཞིག་ཏུ་སོང་ངོ༌། ། ཉི་མ་ཁ་ཅིག་ལོན་ནས་གྲོང་དེའི་འདབས་སུ་ཕྱིན་པ་དང༌། དེ་ནས་རོ་གཅིག་ཕྱིར་བཏོན་པས། དེས་ཆུན་མའི་བུའི་རོ་ཡིན་མིན་བརྟགས་ནས་ཡིན་པར་ངོ་ཤེས་པས་ཡིད་བདེ་བ་སྐྱེ་ནས་གར་བྱས་པ་བཞིན་ནོ། ། དེའི་ཕྱིར་རྟོག་པའི་དབང་གིས་བདེ་སྡུག་འབྱུང་གིས་བདེ་སྡུག་ངོ་བོ་ཉིད་ཀྱིས་མ་ཡིན་ཏེ་བདེ་བ་ནི་ཡུལ་ཕྱིན་ཅི་ལོག་ལས་སྐྱེས་པས་སྟོབས་ལྡན་མ་ཡིན་ལ། སྡུག་བསྔལ་ནི་ཡུལ་ཡང་དག་པ་ལས་སྐྱེ་བས་ཆེས་སྟོབས་དང་ལྡན་པ་ཡིན་ནོ། དྲུག་པ་ནི། གལ་ཏེ་བདེ་བ་རྙེད་པར་དཀའ་ཡང་དེ་ལྟར་གནོད་པ་མི་བྱེད་པའི་ཕྱིར་དེ་ལུས་ཀྱི་བདག་གི་བ་ཡིན་ལ། སྡུག་བསྔལ་༼༧༦༽ནི་མང་ཡང་གནོད་པ་བྱེད་པའི་ཕྱིར་ལུས་ཀྱི་རང་བཞིན་མ་ཡིན་ནོ་ཞེ་ན། །
ཇི་ལྟར་ཇི་ལྟར་དུས་འགྲོ་བ། ། དེ་ལྟ་དེ་ལྟར་སྡུག་བསྔལ་འཕེལ། ། དེ་ཕྱིར་བདེ་བ་ལུས་འདི་ཡི། ། གཞན་པ་ལྟ་བུར་སྣང་བར་འགྱུར། ། ལུས་གང་གི་བྱིས་པ་དང་གཞོན་ནུ་དང་དར་ལ་བབ་པ་དང༌། རྒན་པོ་ཉིད་དག་གི་བར་ཇི་ལྟར་ཇི་ལྟར་དུས་འགྲོ་བ་བཞིན། དེ་ལྟ་དེ་ལྟར་སྡུག་བསྔལ་མངོན་པར་འཕེལ་བར་མཐོང་བ་དེའི་ཕྱིར་བདེ་བ་ནི་ལུས་ཀྱི་རྒྱབ་ནས་རྒྱབ་ཏུ་འབྱོར་བར་བྱེད་ལ་སྡུག་བསྔལ་ནི་མདུན་ནས་མདུན་དུ་ཉེ་བར་འདུ་བའི་ཕྱིར་ལུས་སྡུག་བསྔལ་གྱི་རང་བཞིན་ཡིན་ལ། ། བདེ་བ་ནི་གཞན་དུ་གྱུར་པ་ལྟ་བུར་སྣང་སྟེ་ལུས་ཀྱི་རང་བཞིན་མ་ཡིན་པའི་ཕྱིར་རོ། ། ཇི་ལྟར་ལམ་རིང་པོར་འགྲོ་བ་ལ་ནི་ཉིན་རེ་རེ་བཞིན་ངལ་བའི་སྡུག་བསྔལ་དང་ལམ་རྒྱགས་ཟད་པའི་སྡུག་བསྔ་དྲག་པོ་འབྱུང་བ་བཞིན་དུ། ། བྱིས་པ་སོ་སོའི་སྐྱེ་བོ་ཐམས་ཅད་ཀྱང་ཇི་ལྟ་ཇི་ལྟར་ཤིན་ཏུ་ཡུན་རིང་པོར་འཚོ་བ་དེ་ལྟར་དེ་ལྟར་རྒ་བའི་སྡུག་བསྔལ་འཐོབ་ཅིང་འཆི་བ་ལ་ཡང་ཉེ་བར་འགྱུར་རོ། །
བདུན་པ་ནི། ཡང་འདི་སྙམ་དུ་ལུས་འདི་སྡུག་བསྔལ་རང་བཞིན་གྱིས་ཡོད་མོད་ཀྱང་དེ་ལྟ་ན་ཡང་བདེ་བའི་རྒྱུས་ཕྱིར་བཅོས་སུ་ཡོད་པ་དེའི་ཕྱིར་བདག་གི་ལུས་ལ་སྐྱོར་བར་མི་བྱའོ་ཞེན་མ་ཡིན་ཏེ། སྡུག་བསྔལ་གྱི་ནི་རྒྱུ་མང་པོ། ། ནད་རྣམས་དང་གཞན་སྣང་འགྱུར་བ། ། དེ་སྙེད་དུ་ནི་མི་རྣམས་ལ། ། བདེ་བའི་རྒྱུ་དག་སྣང་མ་ཡིན། ལུས་ལ་སྡུག་བསྔལ་གྱིས་རྒྱུ་ནང་གི་༼༧༧༽བདག་ཉིད་ལས་གྱུར་པ་འབྱུང་བ་ཆ་མ་སྙོམས་པའི་རྒྱུ་རབ་ཏུ་མང་པོ་དག་གིས་ནད་ཀྱི་རྣམ་པ་མང་པོ་དག་དང་གཞན་ཡང་སྡུག་བསྔལ་རང་རྒྱུད་ལ་འབྱུང་ཞིང་སྣང་བར་འགྱུར་བ་དེ་སྙེད་དུ་ནི་མི་རྣམས་ལ་ཕྱི་རོལ་གྱི་བདེ་བའི་རྒྱུ་ནང་དང་ཕྱི་རོལ་གྱི་རྒྱུ་ཅན་གྱི་བདེ་བའི་འབྲས་བུ་ནི་ལུས་འདི་ལ་སྣང་བ་མ་ཡིན་ནོ། ། དེའི་ཕྱིར་ལུས་ལ་བདེ་བ་ཉུང་ལ། སྡུག་བསྔལ་གྱི་རྒྱུ་མང་བདེའི་ཕྱིར་སྡུག་བསྔལ་ཕྱིར་བཅོས་སུ་ཡོད་པ་མ་ཡིན་ནོ། ། ཇི་ལྟར་ན་རྒྱལ་པོའི་བུ་མོ་རང་གི་ཁྱིམ་ཐབས་དོན་དུ་གཉེར་བས་དེ་དག་སྡུག་བསྔལ་དང་འབྲེལ་བའོ། །
རྣམ་ཐོས་ཀྱི་བུའི་བུ་མོ་འཕྲོག་པས་ང་ལས་ནུ་ལ་སྡུག་བསྔལ་གྱི་བརྒྱུད་མར་འབྱུང་བ་བཞིན་ཡིན་པས་སྐྱོ་བའི་སེམས་བསྐྱེད་རིགས་ཏེ་ལུས་བདེ་ཆུའི་ཐིག་པ་དང་འདྲ་བ་ལ་སྡུག་བསྔལ་རྒྱ་མཚོའི་ཆུ་ལྟ་བུ་ཡིན་པས་མཁས་པ་དག་གིས་ལུས་ལ་བདེ་བ་ཡོད་པར་མིམ་སེམས་སོ། ། གསུམ་པ་བདེ་བ་རང་མཚན་པ་པ་ཡོད་པ་དགག་པ་ལ་ལྔ། སྡུག་བསྔལ་རང་མཚན་པ་ཡོད་ཀྱང་རང་གི་མཚན་ཉིད་ཀྱི་བདེ་བ་མེད་པར་བསྟན་པ་དང༌། སྡུག་བསྔལ་ལ་བདེ་བར་འཛིན་པ་ཕྱིན་ཅི་ལོག་ཏུ་བསྟན་པ། བཞོན་པ་ཞོན་པ་སོགས་ལ་བདེ་བ་རང་མཚན་པ་དང་པོ་ནས་མེད་པ་དང༌། འཇིག་རྟེན་པ་རྣམས་སྡུག་བསྔལ་ཕྱིར་ཅོས་ཀྱི་ཚོར་བ་སེམས་པ་ལ་བདེ་བ་རང་མཚན་པར་ཞེན་པ་དང༌། བདེ་བ་རང་མཚན་པ་མེད་པའི་རྒྱུ་༼༧༨༽མཚན་གཞན་བསྟན་པའོ། ། དང་པོ་ལ་གཉིས། བདེ་བ་ཅུང་ཟད་འཕེལ་བ་མཐོང་བས་རང་མཚན་པའི་བདེ་བ་ཡོད་པར་མི་འགྲུབ་པའི་རྒྱུ་མཚན་དང༌། སྡུག་བསྔལ་རང་མཚན་བསྐྱེད་པའི་རྒྱུ་གཞན་ཡོད་ཀྱང་བདེ་བ་རང་མཚན་པའི་རྒྱུ་མེད་པའོ། །
དང་པོ་ནི། བདེ་བ་ལ་འཕེལ་བ་མེད་ན་དེ་ལྟར་ཡིན་ཀྱང་གང་ཞིག་བདེ་བ་འཕེལ་བར་སྣང་བ་དེའི་ཕྱིར་བདེ་བ་རང་བཞིན་པ་ཡོད་དོ་ཞེ་ན། ། མ་ཡིན་ཏེ། ། འཕེལ་བཞིན་པ་ཡི་བདེ་བ་ལ། ། ཇི་ལྟར་ལྡོག་པ་མཐོང་འགྱུར་བ། ། དེ་ལྟར་སྡུག་བསྔལ་འཕེལ་བཞིན་པ། ། བཟློག་པ་ཡོད་པ་མ་ཡིན་ནོ། བདེ་བ་ཇི་ལྟར་འཕེལ་བར་འགྱུར་བ་དེ་ལྟར་འཕེལ་བཞིན་པ་དེ་ལས་ལྡོག་པར་མཐོང་བར་འགྱུར་བའི་ཕྱིར་རོ། ། གལ་ཏེ་བདེ་བ་རང་བཞིན་གྱིས་གྲུབ་ན་ནི་འཕེལ་བ་དང་ལྡོག་པ་གཉིས་ཀར་མི་འགྱུར་བ་ཞིག་ན་འཕེལ་བ་ཡོད་ན་དེ་ལ་ལྟོས་པའི་ལྡོག་པ་དང་གཉིས་དམིགས་པའི་ཕྱིར་མི་རྟག་པ་རང་བཞིན་གྱིས་མ་གྲུབ་པར་གྲུབ་པོ། ། དེ་ལྟར་བདེ་བ་ནི་ཇི་ལྟར་ཡུན་རིང་དུ་འཕེལ་ཀྱང་མནོག་ཆུང་ལ་སྡུག་བསྔ་འཕེལ་བ་ནི་ཆེས་ལྷག་ཅིང་གདུང་བ་རྩུབ་པས་ལུས་སེམས་འཇོམས་པས་དེ་ལྟར་ན་སྡུག་བསྔལ་འཕེལ་བཞིན་པ་ལ་བཟློག་པ་ཡོད་པ་མ་ཡིན་པའི་ཕྱིར་ལུས་སྡུག་བསྔལ་གྱི་རང་བཞིན་ཡིན་གྱིས།
རང་བཞིན་གྱིས་བདེ་བ་ནི་མེད་དེ་ཇི་ལྟར་མི་དབང་ང་ལས་ནུབ་རྒྱ་བྱིན་གྱིུ་སྟན་ཕྱེད་འདོད་པས་༼༧༩༽འོག་ཏུ་ལྟུང་བ་བཞིན་དུ་སྡུག་བསྔལ་གྱི་མཐའ་བདེ་བས་སྡུད་པ་མ་ཡིན་ལ་བདེ་བའི་མཐའ་སྡུག་བསྔལ་གྱིས་སྡུད་པ་ཡིན་པས་གང་ནའང་བདེ་བ་མེད་དོ། ། གཉིས་པ་ནི། ། རྐྱེན་དང་ལྷན་ཅིག་བདེ་བ་ལ། ། བཟློག་པ་མཐོང་གི་སྡུག་བསྔལ་ལ། ། རྐྱེན་རྣམས་ཉིད་དང་ལྷན་ཅིག་ཏུ། ། བཟློག་པ་ཡོད་པ་མ་ཡིནོ༌། ། ཇི་ལྟར་བདེ་བའི་རྒྱུ་དྲོ་བ་དང་བསིལ་བའི་རེག་པ་ལ་སོགས་པའི་རྐྱེན་རྣམས་དང་ལྷན་ཅིག་བསྟེན་ན་མཐར་སྡུག་བསྔལ་ཉིད་དུ་བཟློག་པར་འགྱུར་བ་མཐོང་གི་སྡུག་བསྔལ་གྱི་རྒྱུ་རྣམས་ནི་ཡུན་རིང་མོར་བསྟེན་ཀྱང་རྐྱེན་ཉིད་དང་ལྷན་ཅིག་ཏུ་བདེ་བར་བཟློག་པ་ཡོད་པ་མ་ཡིན་པ་དེའི་ཕྱིར་སྡུག་བསྔལ་ནི་ཆེས་སྟོབས་དང་ལྡན་པ་ཉིད་དོ། ། དཔེར་ན་རྒྱལ་པོ་མྱ་ངན་མེད་པའི་བཙོན་ར་ཉམས་དགའ་བ་དེར་ཐོག་མར་རང་ཉིད་གང་དགའ་བར་འཇུག་གིས་ཕྱིས་སྤྱོད་ལམ་བཞི་ཅི་བདེ་བར་ཐོབ་པ་མ་ཡིན་པ་བཞིན་དུ། བདེ་བའི་རྐྱེན་དང་པོ་ཡོད་ཀྱང་ཕྱིས་སྡུག་བསྔལ་བར་འགྱུར་རོ། ། གཉིས་པ་ལ་དྲུག །
འཆི་བཞིན་པ་ལ་བདེ་བར་ཞེན་པ་མི་རིགས་པ་དང༌། གནོད་བཞིན་པ་བདེ་བར་ཞེན་མི་རིགས་པ་དང༌། དགྲ་ལྟ་བུ་མི་མཐུན་པ་དུ་མ་འདུས་པ་ལ་བདེ་བར་ཞེན་པར་མི་རིགས་དང༌། བརླག་བཞིན་པ་ལ་བདེ་བར་ཞེན་པ་མི་རིགས་པ་དང༌། ངལ་ང་བཀྱི་ལས་བྱེད་བཞིན་པ་བདེ་བར་ཞེན་པ་མི་རིགས་པ་དང༌། ༼༨༠༽བདེ་བ་ཅུང་ཟད་ཀྱི་དོན་དུ་སྡུག་བསྔལ་གྱི་རྒྱུ་སྒྲུབ་པ་མི་རིགས་པའོ། ། དང་པོ་ནི། འདི་སྙམ་དུ་ལྷས་བྱིན་བདེ་བ་དང་ལྷན་ཅིག་ལྡན་ནོ་ཞེས་བརྗོད་ན་བདེ་བ་རང་བཞིན་གྱིས་གྲུབ་པོ་ཞེ་ན། ། ཁྱོད་འཆི་བཞིན་ལ་དུས་སོང་ཞིང༌། ། འགྲོ་བ་དང་ནི་འགྲོ་འགྱུར་ན། །
འཆི་བཞིན་པ་ནི་བདེ་འགྱུར་ཞེས། ། རྣམ་པ་ཀུན་ཏུའང་རིགས་མ་ཡིན། སྐད་ཅིག་རེ་རེ་ཞིང་འཇིག་པའི་ངང་ཚུལ་ཅན་གྱི་འདུ་བྱེད་རྣམས་ནི་སྐད་ཅིག་དང་སྐད་ཅིག་ལ་སྐྱེ་ཞིང་འགགས་པའི་འཆི་བ་ཡིན་ལ། དེ་ཡང་དུས་གསུམ་ལ་མི་འཁྲུལ་བ་ཡིན་པས་ཁྱོད་ནི་ད་ལྟ་འཆི་བཞིན་པ་ལ་དུས་སོང་ཞིང་འགྲོ་བ་དང་འགྲོ་བར་འགྱུར་ན་དེའི་ཕྱིར་འཆི་བཞིན་པ་ན་བདེ་བ་དང་ལྡན་ནོ་ཞེས་རྣམ་པ་ཀུན་ཏུ་བརྗོད་རིགས་པ་མ་ཡིན་ནོ། ། དཔེར་ན་བྲན་གཞོན་ནུ་ཞིག་གིས་ཁྱིམ་བདག་གི་མཆིལ་ལྷམ་བརླལག་གོ ། དེ་ནས་ཁྲིའུ་དང༌། ཤིང་རྟ་དང༌། ན་ལེ་ཤམ་གྱི་མཛོད་དང༌། ཆང་འཐུང་པ་ལ་སོགས་པས་ཁྱིམ་བདག་དེ་དངོས་པོ་སྟོད་དང་ཕྲལ་ལོ། ། དེ་ནས་སྟོང་གཉིས་དང་ཕྲལ་ལོ། །
དེ་ནས་ཁྱིམ་བདག་དེས་བྲན་དེ་ལ་ཁྱོད་ནི་ཇི་ལྟར་བསྐྱེད་ཀྱང་སླར་ཡང་གནོད་པ་བྱེད་པས་ཁྱོད་བྱས་པ་ཆུད་གཟོན་པ་ཞིག་གོ་ཞེས་བརྗོད་པས། དེས་ཚུར་ལ་ངས་ཉེས་པ་བྱས་ཀྱང་ཁྱོད་ད་དུང་ཡིད་རྟོན་པར་འགྱུར་བས་ཁྱོད་བྱས་ཕ་ཆུད་གསོན་པའོ་ཞེས་སྨྲའོ། ། དེ་བཞིན་དུ་བྱིན་པ་སོ་སོ་༼༨༡༽སྐྱེ་བོ་རྣམས་ནི་དང་པོ་མངལ་དུ་འཇུག་པའི་ནུབ་མོ་ནས་འཆི་བཞིན་ཡིན་པ་ལ་དེ་མ་ཤེས་ཏེ་ད་དུང་ཡང་བདེའོ་ཞེས་བརྗོད་ཀྱང་མི་རིགས་ཏེ། གང་འཆི་བ་ནི་ངོ་བོས་བདེ་བ་མ་ཡིན་ལ། གང་ནད་ཀྱི་གཞི་ཡོད་པ་དེ་འདུ་བ་རྣལ་མ་མ་ཡིན་ཏེ། གང་མདུན་ན་རྟག་ཏུ་རྒུད་པ་གནས་པ་དེ་འབྱོར་བ་མ་ཡིན་ཞིང་ཚུལ་མ་ཡིན་པས་བསགས་པ་དེ་ནོར་མ་ཡིན་ལ། དུས་ཐམས་ཅད་དུ་འདའ་བར་དཀའ་བའི་འཆི་བདག་གི་བཟུང་བ་དེ་ལ་བདེ་བ་ཅུང་ཟད་ཀྱང་མེད་ལ། སྡུག་བསྔལ་གྱི་རྒྱུ་བར་མ་ཆད་པར་ལྷག་པར་འཕེལ་བས་སྡུག་བསྔལ་ལ་བདེ་བའི་འདུ་ཤེས་མི་རིགས་སོ། ། གཉིས་པ་ནི། ལུས་ཅན་རྣམས་ལ་བཀྲེས་སོགས་ཀྱིས། །
གནོད་པ་རྟག་ཏུ་ཡོད་འགྱུར་ན། གནོད་བཞིན་པ་ནི་བདེའོ་ཞེས། ། རྣམ་པ་ཀུན་ཏུ་རིགས་མ་ཡིན། འདི་ལྟར་ལུས་ཅན་རྣམས་ལ་སྡུག་བསྔལ་གྱི་རྒྱུ་བཀྲེས་པ་དང༌། སྐོམས་པ་དང༌། གྲང་བ་དང། ཚྭབ་དང༌། ནད་ལ་སོགས་པའི་གནོད་པ་རྟག་ཏུ་ཡོད་པར་འགྱུར་ན། གནོད་པ་རྒྱུན་མི་ཆད་པའི་སྡུག་བསྔལ་མྱོང་བཞིན་པ་ལ་བདེ་བ་ཡིན་ནོ་ཞེས་རྣམ་པ་ཀུན་ཏུ་མི་རིགས་སོ། ། ཇི་ལྟར་མནའ་མ་ཁ་ཅིག་ཁྱིམ་གྱི་དབང་དོན་དུ་གཉེར་བས་སྒྱུག་མོས་དེ་ལ་ལས་གང་བཅོལ་ཀྱང་མྱུར་དུ་བྱེད་ནས་སྡུག་བསྔལ་ལ་བདེ་བར་རློམ་པ་བཞིན།
འཇིག་༼༨༢༽རྟེན་ན་བཀྲེམ་སྐོམས་ལ་སོགས་པ་ཕྱིར་བཅོས་པའི་རྒྱུ་ཟས་སྐོམས་ལ་སོགས་འབད་པས་ཚོལ་བ་ནི་རྟག་ཏུ་སྡུག་བསྔལ་ལ། དེ་ལ་བདེ་བའི་བློ་ནི་ཕྱིན་ཅི་ལོག་གི་འཁྲུལ་ཁོ་ན་ཡིན་ནོ། ། གསུམ་པ་ནི། ཡང་འདི་སྙམ་དུ་བདེ་བ་རང་བཞིན་པ་ནི་མེད་མོད་ཀྱང་ཚོགས་པའི་སྒོ་ནས་བདེ་བ་ཡོད་དོ་ཞེ་ན། ། ནུས་པ་མེད་པས་འབྱུང་ཀུན་ལ། ། ཚོགས་པ་ཞེས་བྱ་སྐྱེ་འགྱུར་ཏེ། ། འགལ་བ་རྣམས་ལ་བདེའོ་ཞེས། ། རྣམ་པ་ཀུན་ཏུ་མི་རིགས་སོ། ། འདིར་བདེ་སྡུག་ལུས་ལ་རགས་ལས་ལ་ལུས་ལ་ལུས་ཡངས་ལ་སོགས་པའི་འབྱུང་བ་ཆེན་པོ་རྣམས་ལ་རག་པས། འབྱུང་བ་རྣམས་རེ་རེ་ལ་ཡང་ལུས་འགྲུབ་པའི་ནུས་པ་མེད་པས་ངེས་ན་ཚོགས་པ་ལ་ཡང་ནུས་པ་མེད་དེ།
འདི་ལྟར་ནུར་ནུར་པོའི་གནས་སྐབས་ནས་མེད་ན་དེའི་ཚེ་འབྱུང་བ་གཞན་གསུམ་འཛིན་པར་མི་འགྱུར་ལ། ནུབ་ནུར་པོ་འོག་ཏུ་ལྷུང་བར་འགྱུར་ན་སའི་ཁམས་ཀྱི་ནི་བཟུང་བར་ཡང་ཡིན་ནོ། ། ཆུའི་ཁམས་མེད་ན་གོང་བུའི་ངོ་བོར་མི་འགྱུར་བ་ཞིག་ན། ཆུས་བསྡུས་པས་གོང་བུར་འགྱུར་གྱི་བྱེ་མ་ལྟར་རེ་རེ་བར་མི་འགྱུར་མེ་མེད་ན། ནུར་ནུར་པོ་འདྲུལ་བར་འགྱུར་བ་ཞིག་ན། མེས་སྐམ་པས་འདྲུལ་བར་མི་འགྱུར། རླུང་ཁམས་མེད་ན་དེ་འཕེལ་བ་དང༌། རྒྱས་ཞིང་ཡང་བར་མི་འགྱུར་ན། རླུང་གིས་༼༨༣༽འཕེལ་ཞིང་རྒྱས་་པར་འགྱུར་བ་དེས་ན་རེ་རེ་མེད་པར་གཞན་རྣམས་ལུས་བསྐྱེད་པའི་ནུས་པ་མེད་ལ། འོན་ཀྱང་ཚོགས་པས་ཀྱང་ལུས་སྐྱེ་བ་མ་ཡིན་ཏེ།
འབྱུང་བ་དེ་དག་ཕན་ཚུན་གཅིག་གིས་གཅིག་ལ་གནོད་བྱེད་དུ་ཞགས་པ་ཡིན་ཏེ། སའི་ཁམས་ཀྱིས་རླུང་ཁམས་མནན་ལ། རླུང་གིས་ཀྱང་སའི་ཁམས་འཐོར་བར་བརྩོན་ལ། ཆུས་མེ་ཁམས་ཉམས་པར་བྱེད་ལ། མེ་ཁམས་ཀྱི་ཆུ་སྐམ་པར་བྱེད་པས། དེ་ལྟར་ན་འབྱུང་བ་ཆེན་པོ་འདི་རྣམས་ཕན་ཚུན་འགལ་བའི་ཆོས་ཅན་ཡིན་པས། འགལ་བ་རྣམས་ལུས་ཀྱི་གཞི་གཅིག་ལ་འདུ་བ་ནི་སྡུག་བསྔལ་གྱི་རྒྱུ་ཡིན་པའི་ཕྱིར། ། བདེ་བ་སྐད་ཅིག་ཀྱང་མེད་པའི་རྣམ་པ་ཀུན་བདེ་བར་སེམས་མི་རིགས་སོ། ། ཇི་ལྟར་ན་ཐག་པ་གཅིག་གིས་བཅིང་པ་རྟ་དང་༌། ཅེ་སྦྱང་དང༌།
སྦྲུལ་དང༌། འདབ་ཆགས་དང༌། རི་དྭགས་དང༌། ཆུ་སྲིན་བྱིས་པ་གསོད་པ་སྟེ་དྲུག་པོ་ཚོགས་པ་ཡོད་ཀྱང་བདེ་བ་མེད་པ་དང་འདྲའོ། ། ཡང་ན་བདག་པོ་གཅིག་ལ་ཆུང་མ་རྟག་ཏུ་ཁེབས་པ་དང༌། དུ་བ་དང༌། ཁྲོ་བ་དང༌། སྨྱོ་བ་བཞི་ཡོད་ན་དེ་ལ་ཚོགས་པ་ཡོད་ཀྱང༌། དེའི་ལུས་རིམ་འགྲོ་བྱ་བ་འཕྲོད་པ་མེད་པས་བདེ་བ་མེད་པ་བཞིན་འབྱུང་བ་ལྔ་ལུས་དང་དྲུག་གམ་འབྱུང་བ་བཞི་ལུས་དང་ལྔ་ཀ་ཚོགས་པ་ལ་བདེ་བ་སྤུའི་རྩེ་མོ་ཆ་དུ་མར་གཤེགས་པའི་ཤས་༼༨༤༽ཙམ་ཡང་ཡོད་པ་མ་ཡིན་པར་ཡིད་དབྱུང་བར་བྱའོ། ། བཞི་པ་ནི།
ཡང་དེ་ལྟར་འབྱུང་བ་ཆེན་པོ་རྣམས་ཕ་ཚུན་འགལ་བ་ཡིན་ཀྱང་དེ་ཕྱིར་བཅོས་པ་ཡོད་པ་དེས་ན་བདེ་བར་འགྱུར་རོ་ཞེ་ན། ། གྲངས་སོགས་རྣམས་ལ་ཕྱིར་འཆོ་བ། ། རྟག་ཏུ་ཡོད་པ་མ་ཡིན་ན། ། བརླག་བཞིན་པ་ནི་བདེའོ་ཞེས། ། རྣམ་པ་ཀུན་ཏུ་རིགས་མ་ཡིན། འདིར་སྐྱེས་བུ་རྣམས་གྲང་བའི་ཚེ་དེའི་གཉེན་པོ་དྲོ་བའི་ཕྱིར་གོས་དང་མལ་ཆ་རྣམས་བསྟེན་ལ། ཚ་བའི་ཚེ་གཉེན་པོ་བསིལ་བའི་ནུས་པ་ཅན་ཙནྜན་དང་པུ་ཤེལ་རྩེ་དང༌། པྲི་ཡང་ཀུ་ལ་སོགས་པ་རྣམས་བསྟེན་པ་ལ་སོགས་པའི་སྒོ་ནས་སྡུག་བསྔལ་ཕྱིར་བཅོས་པ་ལ་བརྩོན་ཀྱང༌། གང་ཞྀག་གྲངས་བ་ལ་སོགས་པས་ཉམས་པ་དེ་ནི་འཇིགས་པ་དེས་བཅོམ་བཞིན་པ་ན་དེའི་གཉེན་པོ་ཀུན་ནས་བསྟེན་གྱིས། བདེ་བའི་ཕྱིར་མ་ཡིན་ཏེ་གང་གིས་ན་དེ་རྣམས་རང་བཞིན་གྱིས་བདེ་བར་འགྱུར་ན་ནི།
ཐམས་ཅད་ཀྱི་ཚེ་ཡང་བདེ་བདག་བསྐྱེད་པར་འགྱུར་བ་ཞིག་ན་དེ་ལྟར་མ་ཡིན་ཏེ། དེའི་ཕྱིར་ཁྱོད་སྡུག་བསྔལ་གྱི་གཉེན་པོ་ལ་བདེ་བའི་བློར་འགྱུར་གྱི་རང་བཞིན་གྱི་བདེ་བ་ཡོད་པ་མ་ཡིན་པ་དེས་ན་ཕྱིར་བཅོས་པའི་ཐབས་སྟོབས་ལྡན་གྱི་བདེ་བ་རྟག་ཏུ་ཡོད་པ་མ་ཡིན་ན། སྡུག་བསྔལ་གྱི་གནོད་པས་བརླག་བཞིན་པ་ནི་བདེ་བའོ་ཞེས་རྣམ་པ་ཀུན་ཏུ་བསམ་རིགས་པ་མ་ཡིན་ཏེ། དཔེར་ན་ཞགས་པ་དང་དབྱག་པ་ཅན་༼༨༥༽སྟོབས་དང་ལྡན་པས་བརྡས་པའི་རྐུན་པོའི་ཚོགས་དག་གང་དེ་དང་དེར་རྒྱུག་ཀྱང་བདེ་བ་མེད་པ་བཞིན། འཇིག་རྟེན་སྡུག་བསྔལ་གྱིས་གཙེས་པ་ཡང་སྡུག་བསྔལ་གྱི་གཉེན་པོ་དྲོ་བ་ལ་སོགས་པས་ཕྱིར་འཆོས་བདག་བདེ་བ་དང་ལྡན་པ་མ་ཡིན་ནོ། ། ལྔ་པ་ནི། འདི་སྙམ་དུ་འཇིག་རྟེན་ན་ལྷས་སྦྱིན་བདེ་བར་ཉལ་ལོ་འདུག་གོ་འགྲོའོ་ཞེས་འབྱུང་ན་བདེ་བའི་ཐ་སྙད་ཡོད་པ་ལས་བདེ་བ་ཡོད་དོ་ཞེ་ན། མེད་དེ་འབད་རྩོལ་མེད་པ་སྤྱོད་པ་ཞེས། ། བྱ་འགའ་ངས་སྟེང་ཡོད་མིན་ན། ། ལས་བྱེད་བདེ་བ་ཡིན་ནོ་ཞེས། །
རྣམ་པ་ཀུན་ཏུ་མི་རིགས་སོ། འབད་རྩོལ་མེད་པའི་སྤྱོད་པ་ཉལ་བ་སོགས་པ་ཞེས་བྱ་བ་འགའ་ཡང་ཡོད་པར་མཐོང་བ་མིན་ཏི་འདི་ལྟར་འབད་རྩོལ་མེད་ལ་རང་གི་ལག་པ་རང་གི་ལག་པ་ཡང་འདེགས་པར་མི་ནུས་ན་གཞན་དངོས་པོ་འདེགས་པ་སོགས་སྨྲོས་ཀྱང་ཅི་དགོས། དེས་ན་འབད་པ་དང་བཅས་པའི་སྤྱོད་པ་བརྐྱང་བསྐུམ་ལ་སོགས་པ་སྡུག་བསྔལ་བར་མི་ཤེས་པ་དེས་ན་དེ་ལ་བདེ་བར་རྟོགས་མོད་བདེ་བ་ནི་མ་ཡིན་ཏེ། ལས་དུ་མ་ནི་སྡུག་བསྔལ་གྱིས་རྒྱུར་མཐོང་གི་བདེ་བའི་རྒྱུ་མ་ཡིན་པ་དེའི་ཕྱིར་ལས་བྱེད་པ་བདེ་བ་ཡིན་ནོ་ཞེས་རྣམ་པ་ཀུན་ཏུ་རིགས་པ་མ་ཡིན་ནོ། ། ཇི་ལྟར་ན། བརྡ་སྤྲོད་པ་དང༌། གཏན་ཚིགས་དང༌། ནོར་གྱི་བསྟན་བཅོས་དང༌། འཕོངས་དང༌། ས་འཛིན་༼༨༦༽བསླབ་པའི་ཕྱིར་མཁན་པོ་ལྔ་དང་རྗེས་སུ་འབྲེལ་བའི་རྒྱལ་པོའི་སྲས་རྟག་ཏུ་སྡུག་བསྔལ་བ་ཁོ་ན་སྟེ།
གལ་ཏེ་གཅིག་གིས་བཏང་ན་གཉིས་པས་འཛིན་པ་དེ་བཞིན་དུ་བྱིས་པ་སོ་སོའི་སྐྱེ་བོ་རྣམས་ཀྱང་རྐུན་པོ་གཤེད་མ་ཕུང་པོ་ལྔ་དང་རྗེས་སུ་འབྲེལ་བའི་ལས་བྱེད་པའི་རྟག་ཏུ་སྡུག་བསྔལ་པའི་རང་བཞིན་ཡིན་ནོ། ། དེས་ན་ལུས་ནི་ལས་བྱེད་པའི་བྲན་ལྟ་བུ་ཡིན་པས་དེ་ལ་བདེ་བ་མེད་པར་ཤེས་པར་བྱའོ། ། དྲུག་པ་ནི། ། ཡང་འདི་སྙམ་དུ་འཇིག་རྟེན་པ་བདེ་བའི་ཕྱིར་སྡུག་བསྔལ་ཉམས་སུ་མྱོང་བར་བྱེད་པ་དེའི་ཕྱིར་བདེ་བ་ཡོད་དོ་ཞེ་ན། ། འདི་དང་གཞན་དུ་བདག་ཉིད་ནི། ། རྟག་ཏུ་སྡིག་ལས་བསྲུང་བར་བྱ། ། ངན་འགྲོ་ཡོད་ན་བདེའོ་ཞེས། ། རྣམ་པ་ཀུན་ཏུ་རིགས་མ་ཡིན། གང་གི་ཕྱིར་ཡུལ་ལ་ཆགས་པའི་སེམས་ཅན་རྣམས་ནི་དབང་པོའི་དོན་གཟུགས་སོགས་ལ་བརྟེན་པའི་བདེ་བའི་ཕྱིར་སྡིག་པའི་ལས་དག་བྱེད་ཅིང༌། ཚེ་འདི་དང་གཞན་ཕྱི་མའི་དུས་ཐམས་ཅད་དུ་བདག་ཉིད་ཀྱི་སྡུག་བསྔལ་གྱི་རྒྱུ་གསོད་པ་དང༌།
བཅིང་བ་དང༌། བསྡམ་པ་དང༌། བརྡེག་པ་ལ་སོགས་པའི་སྡིག་པའི་རྒྱུ་ཅན་འབྲས་བུ་སྡུག་བསྔལ་ལས་རྟག་ཏུ་བདག་བསྲུང་བར་བྱ་དགོས་པ་དེའི་ཕྱིར་བདག་ཉིད་ལ་ངན་འགྲོ་ཡོད་བཞིན་དུ་འགའ་ཡང་བདེའོ་ཞེས་བྱ་བ་རྣམ་པ་ཀུན་ཏུ་རིགས་པ་མ་ཡིན་ནོ། ། ཇི་ལྟར་ན་འདི་ནི་སུ་༼༨༧༽ཞིག་གམ་གང་ན་ཞེ་མི་ཤེས་པར་འཇུག་པའི་དགྲ་ལས་རྟག་ཏུ་འཇིགས་པ་འབྱུང་བ་ལྟར། གནས་གང་དུའམ་དུས་ནམ་འགྲོ་བར་བྱ་བ་མི་ཤེས་ཡང་སྡིག་པ་དང་དམྱལ་བ་ལ་སོགས་པ་དག་ལས་བདག་ཉིད་བསྲུང་བར་བྱའོ། ། གསུམ་པ་ནི། འདིར་སྐྱེས་བུ་བདེ་བ་དོན་དུ་གཉེར་ནས་རང་གི་རྐང་པས་འགྲོ་བ་བཏང་སྟེ་རྟ་དང་གླང་པོ་དང་ཤིང་རྟ་ལ་ཞོན་པ་ལ་བདེ་བ་མེད་ན་དེ་མི་རིགས་སོ་ཞེ་ན། ། མ་ཡིན་ཏེ། ། བཞོན་པ་སོགས་ལ་མི་རྣམས་ཀྱིས། ། བདེ་བ་རྟག་ཏུ་ཡོད་མིན་ཏེ། །
དང་པོར་གང་ལ་རྩོལ་མེད་ན། ། དེ་ལ་མཐར་འཕེལ་ལ་ཡོད། ཞོན་པ་ལ་སོགས་པ་ལ་བསྟེནཔའི་མི་རྣམས་ལ་ནི་རྟག་ཏུ་བདེ་བ་ཡོད་ན་ནི་མཐར་སྡུག་བསྔལ་བར་འགྱུར་མི་རིགས་ན། གང་ལ་མཐར་སྡུག་བསྔལ་དམིགས་པ་དེ་ལ་དང་པོ་ཐོག་མ་ཁོ་ནར་སྡུག་བསྔལ་རྩོམ་པ་ཡོད་པ་དེས་ན་བདེ་བ་ཡོད་པ་མ་ཡིན་ཏེ། ཅིའི་ཕྱིར་ན་བདེ་བ་ང་ལ་དང་པོ་སྡུག་བསྔལ་ཕྲ་མོའོ་རྩོམ་པ་མེད་ན། དེ་ལ་ཕྱིས་མཐར་གྱིས་འཕེལ་བ་ཡང་ག་ལ་ཡོད་དེ་མེད་པ་དེའི་ཕྱིར། ཐོག་མ་དང་བར་དང་ཐ་མ་ཐམས་ཅད་དུ་སྡུག་བསྔལ་ཁོ་ན་འབྱུང་གི་བདེ་བ་མ་ཡིན་པའི་ཕྱིར་བཞོན་པ་སོགས་ལ་བདེ་བ་ཡོད་པ་མ་ཡིན་ནོ། ཇི་ལྟར་ན་མི་བླུན་པོ་ཞིག་ཕ་མའི་ཁུར་སྐྱ་བྱེད་འཕྲོ་༼༨༨༽བཀྲེས་པ་སེལ་བའི་རྒྱུར་སེམས་པ་བཞིན་མི་མཁས་པའི་བླུན་པོ་དག་ལ་ཞོན་པ་ལ་སོགས་པའི་རྒྱུ་དེ་ལས་སྡུག་བསྔལ་ལྷག་པར་འཕེལ་བ་ཡིན་ནོ། ། བཞི་པ་ནི། དེ་ལྟར་ཡིན་ན་སྡུག་བསྔལ་ཕྱིར་བཅོས་པའི་བདེ་བ་མེད་ན་དེ་ལ་བརྩོན་མི་རིགས་ལ་དེའི་རྒྱུ་ལ་འབད་པར་མཐོང་བས་བདེ་བ་ཡོད་དོ་ཞེ་ན། །
གསེར་གྱི་སྣོད་དུ་སྐྱུག་པ་ན། ། ཇི་ལྟར་འགའ་ཞིག་དགར་འགྱུར་ལ། ། དེ་བཞིན་སྡུག་བསྔལ་ཕྱིར་བཅོས་ཏེ། ། བདེའོ་སྙམ་དུ་སེམས་པར་བྱེད། ། ཇི་ལྟར་ཕྱུག་པོ་འགའ་ཞིག་ལུས་ཕྱིར་འཆོས་པར་བྱེད་པ་ན་གསེར་གྱི་སྣོད་དུ་སྐྱུག་ཅིང༌། དེར་སྐྱུག་པ་ན་བྲན་མོ་སའི་གྱོ་མོར་སྐྱུག་པ་མཐོང་ན་རང་ནིད་དབང་ཐང་ཕུན་སུམ་ཚོགས་པར་རློམ་ཞིང་དགའ་བར་འགྱུར་བ་བཞིན་དུ་སྡུག་བསྔལ་ཕྱིར་བཅོས་པ་དེ་ལ་བདེ་བའི་སྙམ་དུ་སེམས་པར་བྱེད་ཀྱང༌། གསེར་གྱི་སྣོད་དང་གྱོ་མོར་སྐྱུག་པར་བྱེད་པ་དེ་གཉིས་ཀྱི་སྐྱུག་པའི་སྡུག་བསྔལ་ལ་བྱེ་བྲག་ཡོད་པ་མ་ཡིན་པ་བཞིན་དུ་བྱིས་པ་ཐོས་པ་མེད་པ་དག་གིས་སྡུག་བསྔལ་གྱི་རྒྱུ་ཕྱིར་བཅོས་པ་ལ་བདེ་བར་རློམས་ཀྱང་རངཀྵགི་ངོ་བོས་སྡུག་བསྔལ་བ་ཡིན་ནོ། ། དཔེར་ན་ལྟ་སྟངས་ཀྱིས་བསྣུན་པ་དེ་གདོན་སོགས་ཀྱིས་ཟིན་པའི་སྡུག་བསྔལ་ཉེ་བར་ཞི་བར་བྱེད་པ་ཡིན་ནོ་ཞེས་དེ་ལ་ཆགས་པས་བསྣུན་པ་ཟེད་པ་བཞིན་ནོ། ། འདིར་ནི་༼༨༩༽བདེ་བ་ཐ་སྙད་དུ་ཡོད་དོ་ཞེས་ཁས་མ་བླངས་ན་བསྐུར་འདེབས་སུ་འགྱུར་རོ་ཞེས་གསུངས་ཀྱང༌། སྡུག་བསྔལ་ལ་བདེ་བར་རློམས་པ་ཙམ་གྱིས་བདེ་བ་ནི་ཡོད་ལ་དེ་ལས་གཞན་པའི་བདེ་བ་ནི་མེད་དེ།
ཁམས་གསུམ་པོ་ན་ཆོས་ཅན། སྡུག་བསྔལ་གསུམ་གྱིས་རང་བཞིན་ལས་འདས་པའི་ཕྱིར། དཔེར་ན་འདུས་བྱས་ཡིན་ན་མི་རྟག་པས་ཁྱབ་པ་བཞིན་ནོ། ། དེས་ན་གང་འདུས་བྱས་ཀྱི་དངོས་པོ་ཞིག་ཡིན་ནས་བཟུང་མི་རྟག་པའི་ཆོས་ལས་འདའ་མི་སྲིད་ལ། མི་རྟག་པ་ཡིན་ན་སྡུག་བསྔལ་གྱི་མཚན་ཉིད་མི་རྟག་སྡུག་བསྔལ་སྟོང་བདག་མེད་བཞིའི་ཡ་གྱལ་གཅིག་ཤོས་ཡིན་པའི་ཕྱིར་ན་གང་ཁམས་གསུམ་གྱི་སྣོད་བཅུད་གཉིས་པོ་བེམ་པོ་དངཤེས་པའི་ཆོས་ལས་འདའ་མི་སྲིད་པའི་ཕྱིར་ན་དངོས་པོར་གྲུབ་ལ། མཚན་གཞི་དངོས་པོ་ལ་མཚན་ཉིད་མི་རྟག་པའི་ཆོས་ཀྱིས་ཁྱབ་པའི་ཕྱིར་འཁོར་བ་འདི་ན་བདེ་བ་ཁབ་གྱི་རྩེ་མོ་ཙམ་ཡང་མེད་དོ། ། ཞེས་མདོ་དྲན་པ་ཉེར་བཞག་དང་རྒྱལ་ཚབ་མི་ཕམ་པ་ལ་སོགས་པས་གསུངས་པའི་ཕྱིར་དང་ཁྱད་པར་རབ་ཏུ་བྱེད་པ་འདི་ཉིད་བདེ་བ་རང་བཞིན་གྱིས་གྲུབ་པ་འགོགས་པ་ཆེས་གསལ་ཞིང་སྟོབས་དང་ལྡན་པར་སྣང་བས་འདི་ཉིད་ཀྱི་ཕྱོགས་སྡར་མ་འཚངས་ན་མཛེས་ཞིང༌། ༼༩༠༽གཞུང་འདི་ཉིད་འཆད་བཞིན་དུ་འདིའི་ཕྱོགས་སྔར་བརྒྱུག་པ་ནི། ། རྟ་ལ་མངོན་པར་ཞོན་བཞིན་དུ། ། རྟ་ཉིད་བརྗེད་པར་གྱུར་པ་བཞིན།
ཞེས་པར་མངོན་པས། དེས་ན་ཉི་མས་གདུང་བའི་ཚེ་གྲིབ་མ་ལ་བསྡད་ཀྱང་ཚ་བ་ཅུང་ཟད་ཤུགས་ཆུང་བ་ལ་བདེ་བར་རློམ་ཀྱང་གྲང་བའི་སྡུག་བསྔལ་གྱི་མགོ་རྩོམ་པ་དང༌། གྲང་བའི་དུས་སུ་ཉི་མས་རེག་པ་དང་པོ་བདེ་བར་འཛིན་ཀྱང་གྲང་བ་ཤུག་ཆུང་བ་ཙམ་ལ་བདེ་བར་རློམ་ཀྱང་ཚ་གྲང་གི་སྡུག་བསྔལ་གཅིག་འགགས་པ་ན་གཅིག་མགོ་རྩོམ་པས་བདེ་བ་རང་བཞིན་གྱིས་གྲུབ་པ་མ་ཡིན་ནོ། ། ལྔ་པ་ལ་གཉིས། སྡུག་བསྔལ་ཆུང་དུ་བརྩམས་པས་སྡུག་བསྔལ་ཆེན་པོ་གཞན་ལྡོག་པར་མཐོང་བས་བདེ་བ་ཡོད་པ་མི་འགྲུབ་པ་དང༌། སོ་སོའི་སྐྱེ་བོ་ལ་སྡུག་བསྔལ་གཡོག་པ་ལྟར་ཟིལ་གྱིས་གནོན་པའི་བདེ་བ་མེད་པའོ། ། དང་པོ་ནི། ཡང་འདི་སྙམ་དུ་ཁུར་ཕྲག་པ་གཡས་ནས་གཡོན་དུ་སྤོས་ན་བདེ་བའི་བློ་འབྱུང་བས་བདེ་བ་རང་བཞིན་པ་གྲུབ་པོ་ཞེ་ན། ། རྩོམ་པས་སྐྱེ་བ་ལྡོག་འགྱུར་ན། ། སྡུག་བསྔལ་རྩོམ་ལའང་བདེ་ཅི་ཡོད། །
དེ་ཕྱིར་ཐུབ་པས་སྐྱེ་འཇིག་དག ། སྡུག་བསྔལ་ཡིན་ཞེས་གསུངས་པ་སྙམས། ། བདེ་བ་འདོད་པ་ཡོངས་སུ་སྐྱོ་བ་བསྐྱེད་འི་ཡུལ་ཧ་ཅང་བསྟེན་པས་སྡུག་བསྔལ་ཆེན་པོ་བྱུང་བ་ཅན་ནི་དེ་ལྡོག་པའི་༼༩༡༽སྲེད་པས་བདེ་བ་མྱོང་བར་བྱ་བའི་ཡུལ་ལ་ལོངས་སྤྱོད་པར་རྩོམ་ལ། དེར་ཡང་འདི་ལ་མཐར་སྡུག་བསྔལ་ཆེན་པོ་སྐྱེ་བས་དང་པོ་རྩོམ་པའི་དུས་ན་ཡང་སྡུག་བསྔལ་ཆུང་དུ་སྐྱེ་བར་རྟོགས་སོ། ། དེས་ན་སྡུག་བསྔལ་ཆུང་ངུ་སྐྱེ་ཞིང་རྩོམ་པས་སྔར་གྱི་སྡུག་བསྔལ་སྐྱེ་བ་ལྡོག་པར་སེམས་ན། སྡུག་བསྔལ་གཞན་གྱི་མགོ་རྩོམ་པ་ལའང་བདེ་བ་མེད་དེ་སྔ་ཕྱི་གཉིས་ཀ་སྡུག་བསྔལ་བར་འདྲ་བའི་ཕྱིར་རོ། ། རང་གི་སྒྲས་ནི་སྐྱེ་བ་ལ་ཡང་བདེ་བ་མེད་ལ་སྡུག་བསྔལ་འགགས་པ་ན་ཡང་བདེ་བ་ཅི་ཞིག་ཡོད་དེ་མེད་ལ་སྡུག་བསྔལ་ཙམ་འབའ་ཞིག་པ་སྐྱེ་བ་དང་འགགས་པ་ཡི་པ་དེས་ན། ཐུབ་པས་ཀེ་ཏ་ཡན་ལ་གདམས་པའི་མདོ་ལས་ཀཱ་ཏའི་སྐྱེ་བ་ན་ཡང་སྡུག་བསྔལ་ཁོ་ན་སྐྱེའོ། ། འགགས་པ་ན་ཡང་སྡུག་བསྔལ་ཁོ་ན་འགགས་སོ་ཞེས་གསུངས་པས་བསྟན་བཅོས་བྱེད་པོ་འཕགས་པ་ལྷ་ཁོ་བོས་ཀྱང་དེ་ལྟར་སྙམས་སོ་ཞེས་རང་གི་བཞེད་པ་སྟོན་པའོ། ། དཔེར་ན་ཁུར་ཕྲག་པ་གཡས་གཡོན་དུ་སྤོས་པ་བཞིན་ནོ། །
གཉིས་པ་ནི། ཡང་འདི་སྙམ་དུ་སོ་སོའི་སྐྱེ་བོ་ལ་སྡུག་བསྔལ་རང་མཚན་པ་ཡོད་ཀྱང་དེ་བདེ་བ་རང་མཚན་པས་གཡོག་ནས་སྡུག་བསྔལ་དུ་མི་མཐོང་ངོ་ཞེ་ན། དེ་ནི་མ་གྲུབ་སྟེ། ། སོ་སོའི་སྐྱེ་བོའི་སྡུག་བསྔལ་ནི། ། བདེ་བས་གཡོག་ལྟར་མི་མཐོང་ན། ། གང་གིས་སྡུག་༼༩༢༽བསྔལ་སྒྲིབ་འགྱུར་ན། ། བདེ་བ་ཞེས་བྱ་ཅི་ཡང་མེད། ། རྒྱུ་བདེ་བ་གང་གིས་སྡུག་བསྔལ་སྒྲིབ་པར་འགྱུར་ན། སྒྲིབ་བྱེད་བདེ་བ་ཞེས་བྱ་བ་དེ་རང་བཞིན་གྱིས་གྲུབ་པ་ཅི་ཡང་མེད་ན། མེད་པས་རང་གི་ངོ་བོས་མ་གྲུབ་པ་དེས་གཞན་དངོས་པོའི་གེགས་མི་བྱེད་པའི་ཕྱིར་རོ། །
དཔེར་ན། གླང་ཆེན་མྱོས་བས་དེད་པའི་མིམ་ཁྲོན་བར་ལྷུང་བའི་ལམ་ཕྱེད་དུ། རྩ་དུར་ཝའི་རྩ་བ་བྱི་བས་ཟ་བཞིན་པ་འཇུས་པས་ཐོག་པ་འོག་ནས་སྦྲུལ་ཆེན་པོས་བཀག ། གོས་ནས་ལྟོ་འཕྱེས་སྙེགས་པ་ལ། སྟེང་ནས་སྦྲང་རྩིའི་ཐིག་པ་བབ་པ་མྱང་བ་ལ་བདེ་བར་རླལོམ་པ་བཞིན། བྱིས་པའི་སྐྱེ་བོ་འཁོར་བའི་འཆིང་བ་གླང་ཆེན་གྱིས་འདས་པ། རྒ་བའི་ཁྲོན་པར་ལྷུང་བའི་ལམ་ཕྱེད་དུ། དགེ་བ་བཅུའི་རྩ་དུ་རྦའི་རྩ་བ་ལ་འཇུས་པས་ཐོག་པ། འོག་ནས་ངན་སོང་གི་སྦྲུལ་གྱིས་བཀག་པ། ངོས་ནས་མི་དགེ་བའི་རྟོག་པ་ལྟོ་འཕྱེ་ལྟ་བུས་མངོན་པར་བསྙེགས་པ།
ཚེའི་རྩ་དུ་རྦ་རྣམ་སྨིན་གྱིས་བྱི་བས་ཟ་བཞིན་པ་དེས། ཡུལ་འདུན་པའི་འདོད་ཆགས་ཀྱི་སྦྲང་རྩིའི་ཐིག་པའི་རོ་མྱངས་བར་སེམས་པ་དེ་ལ་བདེ་བ་ཅུང་ཟད་ཀྱང་ཡོད་པ་མ་ཡིན་ནོ། ། ཡང་ན་བྱ་རོག་གླང་པོ་ཆེའི་ཐེད་ལ་ཆགས་པ་ཆར་བབ་ནས་དེ་ཆུས་གཡེངས་ཤིང་དེ་ཉིད་དུ་ཤི་བ་བཞིན། མནོག་ཆུང་འཁོར་བའི་ཡུལ་གྱི་རོ་མྱོང་བའི་ཐེད་དུ་ཞུགས་ཤིང༌། དེའི་༼༩༣༽ཉེས་དམིགས་མ་མཐོང་བ་རྣམས་ཀྱང་འཁོར་བའི་རྒྱ་མཚོར་འཆི་བར་འགྱུར་རོ། ། གཉིས་པ། ཉི་ཚན་དྲོའོ་ཞེས་སྟོན་མི་དགོས་པ་ལྟར་ལུས་རང་བཞིན་གྱི་སྡུག་བསྔལ་ཡིན་ན་རིགས་པས་སྟོན་མི་དགོས་སོ་ཞེ་ན། སྟོན་དགོས་ཏེ། ། ཁྱོད་སྡུག་ཆགས་བྲལ་མེད་དོ་ཞེས། ། སོ་སོའི་སྐྱེ་བོ་བསྟན་བྱ་དེས། །
ངེས་པར་དེ་བཞིན་གཤེགས་རྣམས་ཀྱིས། ། གཏི་མུག་ཀུན་གྱི་ཐ་མལ་གསུངས། ། ཁྱོད་ནི་ལུས་སྡུག་བསྔལ་བའི་རང་བཞིན་ལ་འདོད་ཆགས་དང་བྲལ་བ་ཡོད་པ་མ་ཡིན་ནོ་ཞེས་སོ་སོའི་སྐྱེ་བོ་རྣམས་ལ་བསྟན་པར་བྱ་དགོས་པ་དེས་ན་ངེས་པར་དེ་བཞིན་གཤེགས་པ་རྣམས་ཀྱིས་དེ་བསྟན་པའི་ཕྱིར་འདི་སྐད་དུ། ཆེ་ཞི་འདི་ནི་སྒྲིབ་པ་རྣམས་ཀྱིས་མཆོག་སྟེ་གང་འདི་མ་རིག་པའི་སྒྲིབ་པའོ་ཞེས་གཏི་མུག་ནི་སྒྲིབ་པ་ཀུན་གྱི་ཐ་མལ་ཏེ་མཆོག་ཏུ་གསུངས་ཏེ་གང་མ་རིག་པ་དང་ལྡན་པའི་དབང་གིས་དངོས་པོ་ལ་བདེན་པར་འཛིན་ཞིང་དེས་ཀུན་ནས་བསླངས་ཏེ་ལས་མངོན་པར་འདུ་བྱེད་པའི་སྒོ་ནས་འཁོར་བར་འཆིང་བ་ཡིན་པས་སོ། ། དཔེར་ན་གླ་བྲན་ཁ་ཅིག་གིས་ལས་ཕྱེད་བྱས་ནས་བོར་བ་དེ་ལ་མས་འདི་སྐད་དུ་ལས་འཛིན་པ་དེ་ལེགས་པར་ཟུངས་ཤིག་ཅེས་སྨྲས་པ་ན། དེས་ནམ་ཞིག་གི་ཚེ་བོང་བུའི་མཇུགས་མ་ནས་བཟུང་ལ། དེས་བརྡེག་ཏུ་ཟིན་ཀྱང་ཐམས་ཅད་ལེགས་པར་བཟུང་བར་བྱའོ་ཞེས་མི་གཏོང་བ་དེ་བཞིན་དུ་བཅོམ་༼༩༤༽ལྡན་འདས་ཀྱིས་ཡང་སྡུག་བསྔལ་བ་ལས་ཡིད་འབྱུང་བར་བྱའོ་ཞེས་སྐྱེ་ཡོག་གཏི་མུག་གིས་བཟུང་བ་ལ་སློབ་པར་མཛད་དོ། གསུམ་པ་ཁྱད་པ་འདུ་བྱེད་ཀྱི་སྡུག་བསྔལ་བཤད་པ། དེ་ལྟར་སྡུག་བསྔལ་ཐམས་ཅད་ཀྱི་རྩ་བའི་རྒྱུ་མ་རིག་པ་ཡིན་དུ་ཆུགས་ཀྱང་ལུས་མི་རྟག་པ་ཡིན་པ་ཙམ་གྱིས་སྡུག་བསྔལ་བར་མི་རིགས་སོ་སྙམ་ན། ། མི་རྟག་པ་ལ་ངེས་པར་གནོད། །
གང་ལ་གནོད་ཡོད་དེ་བདེ་མིན། ། དེ་ཕྱིར་མི་རྟག་གང་ཡིན་ཏེ། ། ཐམས་ཅད་སྡུག་བསྔལ་ཞེས་བྱར་འགྱུར། ངེས་པར་ལུས་མི་རྟག་པ་གང་ལ་རང་གི་མཚན་ཉིད་ཅན་ཡིན་ལ་གང་མི་རྟག་པ་དེ་རང་གི་ངོ་བོས་འཇིག་ཅིང་གནོད་པའི་ཕྱིར་རོ། ། དེས་ན་ལུས་མི་རྟག་པ་དང་ལུས་ཀྱི་མི་རྟག་པ་ཞེས་ལྡོག་པས་བསྟན་པ་ཙམ་ལས་ལུས་ཉིད་སྐད་ཅིག་གཉིས་པར་མིམ་གནས་པ་འཇིག་པའི་མཚན་ཉིད་ཅན་མེའི་ཚ་བ་དང་ཆུ་གཤེར་བ་བཞིན་ཡིན་ཏེ། ། དཔེར་ན་ལན་ཚྭའི་འབྱུང་ཁུང་དུ་ལྟུང་བ་དེ་ཐམས་ཅད་ལན་ཚྭ་ཅན་དུ་འགྱུར་བ་བཞིན་གང་མི་རྟག་པ་ཐམས་ཅད་སྡུག་བསྔལ་བ་ཁོ་ན་ཡིན་པས་འདུ་བྱེད་ཐམས་ཅད་སྡུག་བསྔལ་གྱི་བདག་ཉིད་ཅན་ཁོ་ན་ཡིན་ནོ། གཉིས་༼༩༥༽པ་རབ་ཏུ་བྱེད་པའི་དགོས་པ་བསྡུས་ཏེ་བསྟན་པ་ལ་གསུམ། དགོས་པ་དངོས་དང༌། བདེ་བ་རང་མཚན་པ་མེད་པར་བསྟན་པ་དང༌། གཞན་གྱི་ཀླན་ཀ་སྤང་བའོ། །
དང་པོ་ནི། ། བསྟན་བཅོས་མཛད་པས་གདུལ་བྱ་འཁོར་བ་ལ་སྐྱོ་བ་བསྐྱེད་ནས་བླ་ན་མེད་པའི་བྱང་ཆུབ་ལ་དགོད་པའི་ཆེད་དུ་མདོ་ལས་སྐྱེ་བ་ཐམས་ཅད་སྡུག་བསྔལ་ལོ་ཞེས་གསུངས་པ་དང༌། ཆོས་མངོན་པའི་བསྟན་བཅོས་ལས་ཀྱང་ཉེ་བར་ལེན་པའི་ཕུང་པོ་ལྔ་སྡུག་བསྔལ་ལོ་ཞེས་གསུངས་པ་ཉིད་སྦྱར་ཏེ་བསྟན་པ། ། གད་ཕྱིར་འདུས་བྱས་ང་དེ་ཀུན། ། མི་རྟག་ཉིད་ཀྱིས་འདིར་གནོད་པ། ། དེ་ཕྱིར་བྱས་པ་ཐམས་ཅད་ནི། ། སྡུག་བསྔལ་འབའ་ཞིག་ཁོ་ནར་འགྱུར། སྔར་བཤད་པ་ལྟར་རྒྱུ་མཚན་གང་གིས་ཕྱིར་འདུས་བྱས་མི་རྟག་པ་གང་ཡིན་པ་དེ་ཀུན་ཀྱང་མི་རྟག་ཉིད་ཀྱིས། འདིར་ཉེ་བར་ལེན་པའི་ཕུང་པོ་ལྔ་པོ་ཐམས་ཅད་གནོད་པའི་རྟེན་དང་འབྱུང་ཁུང་དང་གནས་ཡིན་པ་དེའི་ཕྱིར་བྱས་པ་རྒྱུ་རྐྱེན་གྱིས་འདུས་བྱས་པའི་དངོས་པོ་ཐམས་ཅད་ནི་སྡུག་བསྔལ་འབའ་ཞིག་པ་ཁོ་ན་སྟེ་སྡུག་བསྔལ་ཉིད་ཡིན་ཏེ་གང་མི་རྟག་པ་ཉིད་ཀྱི་རྒྱུན་ལ་བཟང་ངན་དང་བདེ་སྡུག་མཐོ་དམན་སྔ་ཕྱིས་འགྱུར་བ་རྒྱུན་ལ་རུང་ལ། མི་རྟག་པ་མ་ཡིན་པའི་དངོས་པོ་ཞིག་ཡིན་ན་དེ་དག་མི་རུང་བའི་ཕྱིར།
དཔེར་༼༩༦༽ན་རྨི་ལམ་གྱི་བདེ་སྡུག་བཞིན་ནོ། ། མངོན་པའི་བསྟན་བཅོས་ལས་ཀྱང༌། ཉེ་བར་ལེན་པའི་ཕུང་པོ་ལྔ་སྡུག་བསྔལ་ལོ་ཞེས་གསུངས་ཏེ། སྡུག་བསྔལ་ཀུན་འབྱུང་འཇིག་རྟེན་དང༌། ། ལྷ་གནས་སྲིད་པའང་དེ་དག་ཡིན། ། ཞེས་དང༌། ། སྡུག་བསྔལ་ཉིད་གསུམ་སྡུག་བསྔལ་ཕྱིར། ། ཅི་རིགས་མ་ལུས་སྡུག་བསྔལ་ལོ་ཞེས་དང༌། ། ཡིད་འོང་ཡིད་དུ་མི་འོང་དང༌། དེ་ལས་གཞན་ཟག་མེད་རྣམས་ཉིད།
ཅེས་གསུངས་པས་ལུང་དང་རིག་པ་གཉིས་ལ་བརྟེན་ནས་འཁོར་བ་སྡུག་བསྔལ་གྱི་རྒྱ་མཚོ་རོ་གཅིག་པ། ། སྐྱེ་བ་དང་རྒ་བ་དང་ན་བ་དང༌། འཆི་བ་ལ་སོགས་པ། ཆུ་སྲིན་འཛིན་ཁྲིའི་གནས་ལྟ་བུ། དམྱལ་བ་དང་ཡིདྭགས་དང་དུད་འགྲོ་དང་གཤིན་རྗེའི་འཇིག་རྟེན་དུ་སྐྱེ་བའི་ཀློང་འཁོར་སྡུག་བསྔལ་བརྒྱ་ཕྲག་གིས་དཀྲུགས་པ་ལས། འཁོར་བ་ཐོག་མེད་ནས་བརྒྱུད་པའི་ཕ་མ་སོགས་རྩ་ལག་ཏུ་གྱུར་བའི་འགྲོ་བ་སྐྱབས་དང་མགོན་མེད་པ་དེ་དག་ཐེག་པ་ཆེན་པོའི་གཟིངས་ཀྱིས་བསྒྲལ་བར་བཟོད་པ་སྨོན་པ་བྱང་ཆུང་མཆོག་ཏུ་སེམས་བསྐྱེད་པའི་ཚུལ་རྒྱས་པར་སྟོན་པ་ཡིན་ནོ། ། རིན་ཆེན་ཕྲེང་བ་ལས། ། དེ་ལྟར་བྱང་ཆུབ་སེམས་དཔས་ཀྱང༌། ། མཐོང་ནས་བྱང་ཆུབ་ངེས་པར་འདོད། ། འོན་ཀྱང་དེ་ནི་སྙིང་རྗེ་ཡིས། །
བྱང་ཆུབ་བར་དུ་སྲིད་མཚམས་སྦྱོར། ཞེས་༼༩༧༽སོ། ། འདིར་དྲང་བའི་ཚིག་བཅད་འདི་དག་སློབ་དཔོན་ཆེན་པོ་དབྱིག་གཉེན་གྱི་མཛོད་ལས་འབྱུང་ཡང༌། ཆོས་མངོན་པའི་མདོ་ཚིག་ཏུ་གསལ་བ། འདི་ལ་བརྟེན་ནས་བླ་མ་ཁ་ཅིག་དབྱིག་གཉེན་གྱིས་མངོན་པ་སྡེ་བདུན་མདོ་མམིན་པར་བཞེད་ཀྱང༌། ཀླུ་སྒྲུབ་ཡབ་སྲས་དེ་དག་ཅི་རིགས་མདོར་བཞེད་པ་འདྲ་གསུངས་སོ། ། གཉིས་པ་ནི། ཆོས་ཐམས་ཅད་རང་བཞིན་གྱིས་གྲུབ་པ་རྡུལ་ཙམ་ཡང་མེད་པར་ཁས་ལེན་པའི་མགོན་པོ་ཀླུ་སྒྲུབ་ཀྱིས་བཞེད་པ་ལ་ནི་ཀུན་རྫོབ་ཙམ་དུ་ཕན་ཚུན་ལྟོས་པར་བཞག་པའི་བདེ་བ་དང་སྡུག་བསྔལ་ལས་བདེ་སྡུག་རང་གི་མཚན་ཉིད་ཀྱིས་གྲུབ་པ་ནི་ཅུང་ཟད་ཀྱང་ཡོད་པ་མ་ཡིན་ནོ། ། གསུམ་པ། སློབ་དཔོན་དབྱིག་གཉེན་ཞལ་ནས།
མཛོད་ཀྱི་འགྲེལ་པར་རེ་ཞིག་བདེ་བ་ལ་སྐུར་བ་འདེབས་པ་དེ་ལ་འདི་འདྲི་བར་བྱ་སྟེ། ཞེས་སོགས་བདེ་བ་རངམཚན་པ་དང་སྡུག་བསྔལ་རང་བཞིན་པ་ཡོད་མེད་མགོ་མཚུངས་དུ་མ་མཛད་པར་འདུས་བྱས་མི་རྟག་པ་སྡུག་བསྔལ་བར་སྒྲུབ་པ་དེ་ལ་ལྟ་ན་དངོས་པོ་བདེན་པ་གྲུབ་པར་ཁས་ལེན་དགོས་པ་འོས་མེད་དུ་བྱས་པའི་ལུགས་ཡིན་ལ། དེ་ལ་འདིར་འགྲེལ་པ་མཛད་པས་དགག་པ་དུ་མ་མཛད་དེ། ཚོར་བ་བདེ་བ་རང་བཞིན་གྱིས་ཡོད་ན་སླར་སྐྱེ་བ་དོན་མེད་པར་ཐལ་བ་དང༌། འབྲས་བུའི་ཆོས་ཀྱི་ཚོགས་པ་དེ་དག་༼༩༨༽དངོས་པོར་ཡོད་པར་བདེན་ན་རྒྱུས་བསྐྱེད་པ་དགོས་པ་མེད་པར་ཐལ་བ་དང༌། དངོས་པོ་མེད་པར་བདེན་ན་བསྐྱེད་མི་ནུས་པར་ཐལ་བ་དང༌། འདས་མ་འདས་ཀྱི་དངོས་པོར་རང་བཞིན་གྱིས་ཡོད་ན་ད་ལྟ་བར་ཐལ་བ་སོགས་གསུངས་ཏེ། ཡོད་པ་དང་མེད་པའི་དངོས་པོར་འཛིན་པ་སེལ་བར་ཞུགས་པ་གཉིས་སུ་མེད་པའི་ཆོས་ལ་ལྷག་པར་མོས་པ་དང་བྲལ་བ་རྫས་སུ་ཡོད་པའི་རང་བཞིན་སྨྲ་བ་འདི་དག་བབ་ཅོལ་ཡིན་ཏེ་གཉིས་སུ་མེད་པའི་ཆོས་ཉིད་མཆོག་ཏུ་ཟབ་པ་དོན་དམ་པ་དང་རྒྱ་ཆེ་བ་ཀུན་རྫོབ་ཀྱིས་ཆོས་ལ་ལོག་པར་རྟོག་པ་སྟེ་དབང་པོ་ཡིས་ནི་དམིགས་གྱུར་པ། ། འདས་པའི་ཡུལ་གྱི་རྣམ་པ་ལ། ། ཡིད་ཀྱིས་དམིགས་ནས་རྟོག་པས་ན། །
བདེའོ་སྙམ་དུ་རློམ་པར་བྱེད་ཅེས། ཐ་སྙད་དུ་བློ་རྟོག་རྟོག་མེད་གཉིས་ཀྱིས་ཡུལ་འཛིན་ཚུལ་མངོན་སུམ་དང་རྗེས་སུ་དཔག་པ་གཉིས་ས་དབང་པོའི་མངོན་སུམ་རྟོག་བྲལ་མ་འཁྲུལ་བར་ཡུལ་དེ་སྣང་ཙམ་པ་ལས་འདི་དང་འདི་ཞེས་རྟོག་པའི་དཔྱོད་པ་ནི་མེད་ལ། རྟོག་བཅས་ཀྱི་བློས་དུས་གསུམ་གྱི་ཡུལ་དཔྱད་ཅིང་རྟོག་ལ། དེ་ལ་ཡུལ་བདེ་སྡུག་རང་མིན་པ་ལས་ལོག་ཙམ་གྱིས་སྤྱི་ལ་དམིམགས་པ་ལས་མེད་ལ། དེ་ལ་དངོས་ཡུལ་སྤྱི་རྣམ་པས་བརྗིབ་པ་ཡིན་ལ། ཞེན་ཡུལ་རང་མཚན་ཡིན་པར་ཞེན་པས་སྣང་བརྟགས་གཅིག་ཏུ་བསྲེས་པའི་འཛིན་པ་༼༩༩༽གོམ་པས་ཡུལ་དེ་ཐོབ་པ་ནི་ཡོད་ལ། འོན་ཀྱང༌། ཡུལ་དངོས་མེད་ལ་དེ་ལྟར་མ་ཤེས་པར་འདི་ནི་དོན་སྤྱོའོ། རྣམ་པའོ་སྙམ་དུ་མི་འཛི་པར་དོན་སྤྱི་དོན་ལ་འཁྲུལ་བའི་རྟོག་པས་བདེ་བ་དང་སྡུག་བསྔལ་རང་མཚན་པར་འབྱུང་བ་ཡིན་པས་རྣམ་པར་རྟོག་པ་ལོག་པ་ཙམ་ལས་འབྱུང་བའི་ཕྱིར། སྐྱེ་མ་ཐག་ཏུ་འཇིགས་པའི་ཕྱིར་རྟེན་ཅིང་འབྲེལ་བར་འབྱུང་བ་བདེ་བའང་སྡུག་བསྔལ་བ་ཉིད་དོ་ཞེས་རིགས་ནས་ཁམས་གསུམ་པོ་མཐའ་དག་སྡུག་བསྔལ་བར་རིགས་ནས་ཆགས་པ་དང་བྲལ་བར་འགྱུར་ཏེ། །
ཐ་སྙད་བདེན་པ་ཐབས་སུ་གྱུར་པ་དང༌། དོན་དམ་བདེན་པ་ཐབས་བྱུང་གྱུར་པ་དང༌། ། དེ་གཉིས་རྣམ་དབྱེ་གང་གིས་མི་ཤེས་པ། ། དེ་ནི་ལོག་པར་རྟོག་པས་ལམ་ངན་ཞུགས། ཞེས་གསུངས་པའི་ཕྱིར་བདེན་པ་གཉིས་སུ་བདེ་སྡུག་རང་མཚན་གྱི་གྲུབ་པ་མ་ཡིན་ནོ། ། ཅི་སྟེ་དབང་པོ་ལྔའི་དམིགས་པའི་ཡུལ་གྱི་རྗེས་སུ་བྱེད་པ་ཚོར་བ་ཡིད་དུ་འོངས་བ་དང་མི་འོང་བ་མི་འདོད་པ་གང་ཡིན་པ་དེ་བདེ་བ་དང་སྡུག་བསྔལ་རྫས་སུ་གྲུབ་པོ་སྙམ་ན། ། མ་ཡིན་ཏེ་ཐལ་བ་དང་པོ། དངོས་པོ་གང་ཞིག ། རང་གི་བདག་ཉིད་ཀྱིས་ཡོད་པ་དེ་དག་ནི་སྐྱེ་བ་མ་ཡིན་ཏེ། རང་ཉིད་ཡོད་ཟིན་པ་སྐྱེ་བ་དོན་མེད་པར་འགྱུར་ཏེ།
མདུན་༼༡༠༠༽ན་གནས་པའི་བུམ་རྣམས་བཞིན། ཡོད་པ་ཉིད་སྐྱེ་ན་ནི། ནམ་ཡང་མི་སྐྱེ་བར་མི་འགྱུར་བས་བདེ་བ་ལས་བདེ་བ་ཁོ་ན་སྐྱེའམ་སྡུག་བསྔལ་སྐྱེ་བདེ་བ་ཁོ་ན་སྐྱེ་བ་མ་གྲུབ་སྟེ་མངོན་སུམ་གྱིས་མྱོང་བས་གསལ་ལ། སྡུག་བསྔལ་སྐྱེན་བདེ་བ་ཡོད་པ་སླར་སྐྱེ་བ་འགལ་ལོ། ། དེ་ཞིག་ན་ཚོར་བ་སྡུག་བསྔལ་ལ་རྟེན་ནས་ཚོར་བ་བདེ་བ་འབྱུང་བར་མི་འགྱུར་ཏེ། དེ་ནི་རང་གི་མཚན་ཉིད་ཁོ་ནས་ཡོད་པའི་ཕྱིར། གལ་ཏེ་བདེ་བ་སྡུག་བསྔལ་ལས་གཞན་དུ་འགྱུར་ན་ནི། སྡུག་བསྔལ་དེ་ལ་མ་བརྟེན་པར་འགྱུར་ཞིང༌། ཁྱོད་ཀྱི་ལུགས་ཀྱིས་བདེ་བ་ཡང་འགྱུར་བ་ཞིག་ན། མ་བརྟེན་པར་དངོས་པོ་འགའ་ཡང་མི་འགྱུར་ཏེ། །
གང་ཞིག་གང་ན་ནམ་གྱི་ཚེའང༌། ། མ་བརྟེན་པར་ནི་ཡོད་ཉིད་མེད། ། དེས་ན་ནམ་ཡང་གང་ཞིག་ཏུ། ། རྟག་པ་འགའ་ཡང་ཡོད་མ་ཡིན། ཞེས་དང༌། ཀླུའི་རྒྱལ་པོ་མ་དྲོས་པའི་གནས་སུ་གཤེགས་པའི་མདོ་ལས། མཁས་པས་རྟེན་འབྱུང་ཆོས་རྣམས་རྟོག་འགྱུར་ཞིང༌། ། མཐར་ལྟ་བ་ལ་རྟེན་པར་བྱེད་པའང་མིན། ། རྒྱུ་དང་རྐྱེན་དང་བཅས་པའི་ཆོས་ཤེས་ཤིང༌། ། རྒྱུ་རྐྱེན་མེད་པའི་ཆོས་ཉིད་ཡོད་མ་ཡིན། །
ཞེས་གསུངས་སོ། ། ཐལ་བ་གཉིས་པ། འབྲས་བུ་མྱུ་གུ་དང་འདུ་བྱེད་ལ་སོགས་པའི་རྒྱུ་ས་བོན་དང་མ་རིག་པ་ལ་སོགས་རྒྱུ་རྐྱེན་གྱི་༼༡༠༡༽ཚོགས་པ་ལ་བརྟེན་ནས་སྐྱེ་ན། རྒྱུ་རྐྱེན་དེ་དག་བདེན་པར་ཡོད་པ་ཞིག་གམ། མེད་པ་ཞིག་ཡིན་གྲངས། རྒྱུ་རྐྱེན་དེ་དག་ཡོད་པ་ཞིག་ཡིན་ན་སྐྱེ་བར་བཞག་པ་ལ་དགོས་པ་ཅི་ཞིག་ཡོད། དེ་རངགི་ངོ་བོས་ཡོད་པའི་རང་བཞིན་ཉིད་ཡིན་པའི་ཕྱིར་རོ། འོན་ཏེ་ཡོད་པ་མ་ཡིནཔའི་རང་བཞིན་ཡིན་ན་མོ་གཤམ་གྱི་བུ་ལྟར་རྟག་ཏུ་འབྱུང་བར་མི་འགྱུར་རོ། ། ཇི་སྲིད་དུ་སེམས་ལ་ཡིད་ཀྱི་ཚོར་བབ་དེབ་ཡོད་སྲིད་དུ་ཚོར་བ་སྡུག་བསྔལ་སྐབས་མེད་ལ། སྡུག་བསྔ་ཡོད་པ་སྲིད་དུ་བདེ་བ་སྐབས་མེད་ལ།
སེམས་ཀྱི་སྐད་ཅིག་གཅིག་ལ་ཚོར་བ་གཉིས་ལྷན་ཅིག་གཅིག་ཆར་སྲིད་པ་མ་ཡིན་ཏེ་སྐྱེ་འཆིའམ་སྣང་མུན་བཞིན་ནོ། ། ཇི་སྟེ་ཚོར་བ་སྡུག་བསྔལ་འགགས་པ་དང་མཉམ་དུ་ཚོར་བ་བདེ་བ་སྐྱེ་ན། སྐྱེ་འགགས་གཉིས་སྐད་ཅིག་གཉིས་ཀྱི་ཆོས་སྐད་ཅིག་གཅིག་ལ་སྲིད་པ་མ་ཡིན་ཏེ། ། ས་བོན་འགགས་དང་མ་འགགས་ལ། ། མྱུ་གུ་འབྱུང་བ་མ་ཡིན་ཏེ། ། ཁྱོད་ཀྱིས་སྐྱེ་བ་ཐམས་ཅད་ནི། ། སྒྱུ་མ་སྐྱེ་བ་བཞིན་དུ་གསུངས། ཞེས་སོ། ། ཐལ་བ་གསུམ་པ། བདེ་བ་དང་སྡུག་བསྔལ་དངོས་པོ་མེད་པར་བདེན་ན་གང་རང་གི་ངོ་བོས་མ་གྲུབ་པའི་ཆོས་དེ་ལ་རྒྱུ་རྐྱེན་གྱི་འགྱུར་བ་ནམ་ཡང་བསྐྱེད་མི་ནུས་ཏེ།
བྱེ་མ་ལ་སྣུམ་གྱི་དངོས་པོ་སྒྲུབ་ཏུ་མེད་པ་བཞིན་ནོ། ། ཐལ་བ་༼༡༠༢༽བཞི་པ། དྲང་བ་དང་ངེས་པའི་དོན་གྱི་མདོ་སྡེ་རྣམས་ཀྱི་དགོངས་པ་ཇི་ལྟ་བ་བཞིན་དུ་ངེས་པར་བྱ་སྟེ། མདོ་ལས། དགེ་སློང་དག་འདས་པའི་གཟུགས་ཡོད་པར་མ་གྱུར་ན་འཕགས་པ་ཉན་ཐོས་ཐོས་པ་དང་ལྡན་པ་འདས་པའི་གཟུགས་ལ་མངོན་པར་མི་དགའ་བར་འགྱུར་བ་ཞིག་ན། དགེ་སློང་དག་གང་གི་ཕྱིར་འདས་པའིགཟུགས་ཡོད་པ་དེའི་ཕྱིར། འཕགས་པ་ཉན་ཐོས་འདས་པའི་གཟུགས་ལ་མངོན་པར་མི་དགའ་འོ། ། དགེ་སློང་དག་མ་འོངས་པའི་གཟུགས་སོགས་ནས། འཕགས་པ་ཉན་ཐོས་མ་འོངས་པའི་རྣམ་པར་ཤེས་པ་ལ་མངོན་པར་མི་དགའ་འོ་ཞེས་བསྟན་པ་ནི་བྱིས་པའི་འཇིག་རྟེན་གྱི་རྟོག་པའི་ངོར་བསྟན་པ་ཙམ་སྟེ་ཐབས་ལ་མཁས་པའི་མཛད་པ་བསྟན་གྱི། གལ་ཏེ་འདས་དང་མ་འོངས་པའི་དངོས་པོ་རང་བཞིན་གྱིས་ཡོད་ན།
ད་ལྟ་བའི་དངོས་པོར་འགྱུར་ཏེ་མདུན་གནས་པའིབུམ་པ་བཞིན་ནོ། ། དེ་འདས་པའི་ངོ་བོར་ཡོད་ན། རྟ་པའམ་མི་རྟག་པ་ཞིག་ཡིན་གྲངས། རྟག་པར་འདོད་མི་རིགས་ཏེ། མུ་སྟེགས་བྱེད་ཀྱི་ལྟ་བར་ཐལ་པའི་ཕྱིར་རོ། ། རྟེན་འབྲེལ་མ་ཡིན་པའི་རི་བོང་གི་རྭ་བཞིན་ནོ། ། མི་རྟག་པ་ཉིད་དུ་ཡོད་མི་རིགས་ཏེ། འགགས་པ་དང་ཡོད་པ་དག་འདསཔ་དང་མ་འོངས་པའི་དུས་གཉིས་སུ་ཐལ་བའི་ཕྱིར། འདས་པ་དང་ད་ལྟར་བྱུང་བ་འདི་གཉིས་དུས་གཅིག་ཏུ་དངོས་པོ་༼༡༠༣༽གཅིག་ལ་སྲིད་པ་མ་ཡིན་ཏེ། འཇིག་པ་དང་སྐྱེ་བ་ཕན་ཚུན་འགལ་བའི་ཕྱིར་རོ།
སྐད་ཅིག་གཅིག་ལས་མྱུག་གི་ཆོས་གཉིས་སྲིད་པ་མེད་དེ། ཕན་ཚུན་ལྟོས་པ་མེད་པའི་རྒྱུ་མེད་པ་ཅན་གྱི་ཉེས་པར་ཐལ་བའི་ཕྱིར་རོ། ། མདོ་ལས། དགེ་སློང་དག་ལྔ་པོ་འདི་དག་ནི་མིང་ཙམ། ཁས་འཚེས་པ་ཙམ། ཐ་སྙད་ཙམ་སྟེ་འདི་ལྟ་སྟེ། འདས་པའི་དུས་དང༌། མ་འོངས་པའི་དུས་དང༌། ནམ་མཁའ་དང་མྱ་ངན་ལས་འདས་པ་དང༌། གང་ཟག་གོ་ཟེས་འདས་པ་དང་མ་འོངས་པ་ལ་སོགས་པའི་དངོས་པོ་ནང་དང་ཕྱི་རོལ་དུ་གྱུར་པ་ཐམས་ཅད་འཇིག་རྟེན་གྱི་ཐ་སྙད་ཙམ་ཉིད་དུ་གསུངས་སོ། །
ཐ་སྙད་ཙམ་ཞེས་གསུངས་པ་ནི་ཀུན་རྫོབ་ཚད་མའི་བློས་བཞག་པ་ལ་གོ་བར་བྱའོ། ། ཏིང་འཛིན་རྒྱལ་པོ་ལས། ། ཇི་ལྟར་སྦུ་བ་མང་པོ་རྗོས་པ་དག ། ཆུ་བོས་ཁྱེར་བ་སྐྱེས་བུ་དེ་མཐོང་ངོ༌། དེ་ལ་བརྟགས་ན་སྙིང་པོ་ཡོངས་མི་སྣང༌། ཆོས་རྣམས་ཐམས་ཅད་དེ་བཞིན་ཤེས་པར་གྱིས་ཞེས་སོ་སོགས་གསུངས་པ་བཞིན་ཕྱིན་ཅི་ལོག་གི་རྟོག་པ་བཞི་པོའི་འཛིན་པ་ཇི་ལྟར་ཡིན་དཔྱད་ན་རང་བཞིན་གྱིས་གྲུབ་པ་ཅུང་ཟད་མེད་པར་གསལ་བར་བསྟན་པ་ཡིན་ནོ། ། གཉིས་པ། བྱང་ཆུབ་སེམས་དཔའི་རྣལ་འབྱོར་སྤྱོད་པ་བཞི་བརྒྱད་ལས། བདེ་བ་ཕྱིན་ཅི་ལོག་སྤང་བའི་ཐབས་བསྟན་པ་སྟེ། རབ་ཏུ་བྱེད་༼༡༠༤༽པ་གཉིས་པའི་རྣམ་པར་བཤད་པའོ། །
གསུམ་པ་འཁོར་བ་མི་གཙང་བའི་རང་བཞིན་དུ་བསམ་པའི་སྒོ་ནས་གང་ལམ་གྱི་གེགས་ཆགས་པ་སྐྱེ་བར་འགྱུར་པ་ལུས་གཙང་བར་འཛིན་པ་དགག་པའི་ཕྱིར་ཡུལ་བུད་མེད་ཀྱི་ལུས་ལ་གཙང་བ་ཉིད་རང་བཞིན་པར་རྟོག་པ་ཀུན་རྫོབ་ཏུའང་དགག་པ་ལ་གཉིས། ལེའུའི་གཞུང་དང༌། མཚན་བསྟན་པའོ། ། དང་པོ་ལ་ལྔ། ཡུལ་ཡིད་དུ་འོང་བ་སྤྱད་པའི་རོས་ཚིམ་པས་བདེ་བ་མྱོང་བ་དགག་པ་དང༌། ལུས་གཙང་བར་ཞེན་པ་མི་རིགས་པའི་རྒྱུ་མཚན་རྒྱས་པར་བཤད་པ། དྲི་ལ་སོགས་པས་རྒྱན་པས་གཙང་བར་ཞེན་པ་དགག་པ་དང༌། གང་ལ་ཆགས་བྲལ་སྐྱེ་རིགས་པའི་ཡུལ་དེ་དག་གཙང་བར་ཞེན་པ་དགག་པ་དང༌། ཐ་སྙད་ལ་ལྟོས་ཏེ་ཕྱིན་ཅི་མ་ལོག་པའི་ཡུལ་བཞི་དངོས་པོ་གཅིག་ལ་སྲིད་པར་བསྟན་པའོ། ། དང་པོ་ལ་གཉིས།
སྲེད་པའི་ཡུལ་རྫོགས་པར་ལོངས་སྤྱོད་པས་ཚིམ་པ་དགག་པ་དང༌། སྲེད་པའི་ཡུལ་ཅི་ཙམ་སྤྱད་པ་ཙམ་གྱིས་འཕེལ་བར་གྱི་ཆགས་བྲལ་དུ་མི་འགྱུར་བའི་དཔེའོ། ། དང་པོ་ནི། དེ་ལྟར་འདུ་བྱེད་རྣམས་སྡུག་བསྔལ་གྱི་རང་བཞིན་ཡིན་མོད། ཡུལ་ཡིད་དུ་འོང་བ་ལ་སྤྱད་པའི་རོས་བདེ་བར་འགྱུར་བ་དེའི་ཕྱིར་བདེ་བ་རང་བཞིན་གྱིས་ཡོད་དོ་སྙམ་ན། ། ཡུན་ནི་ཤིན་ཏུ་རིང་པོས་ཀྱང༌། ༼༡༠༥༽ཡུལ་ལ་མུ་ཐུག་ཡོད་མིན་ཏེ། ། སྨན་པ་ངན་ལྟར་ཁྱོད་ལུས་ལ། ། ངལ་བ་འབྲས་བུ་མེད་པ་འབྱུང༌། ཡུལ་བདེ་བ་ལ་ཆགས་པའི་ཡིད་ཅན་གང་ཞིག །
དང་པོ་ཡུལ་མཛེས་པའི་བདེ་བ་ལ་ལོངས་སྤྱོད་བར་དུ་ནོར་བསགས་ཞིང་སྤྱད་ནས་ཐ་མལ་སྲེད་པ་ཟད་པ་ན་ཆོས་བསྟེན་ནོ་སྙམ་དུ་སེམས་ན། ཡུལ་རྣམས་ནི་རེ་འགའ་བ་ཉུང་ངུ་ཅིག་ལས་མེད་ན། དུས་བསྐལ་པ་ཡུན་ཤིན་ཏུ་རིང་པོར་འདོད་པའི་ཡོན་ཏན་ལྔ་ལ་སྤྱད་ཀྱང༌། སྲེད་པའི་ཡུལ་ལ་ཟད་ཅིང་མུ་ཐུག་སྟེ་ཆགས་པ་དང་བྲལ་བ་ཡོད་པ་མ་ཡིན་ཏེ། དཔེར་ན་སྨན་པ་དང་ངན་པ་ནད་ཀྱི་མཚན་ཉིད་མི་ཤེས་བཞིན་དུ་ནད་བཅོས་པ་ལ་ཞུགས་ཀྱང་ཕན་པ་མེད་པ་ལྟར། ཁྱོད་ཡུལ་ལ་ལོངས་སྤྱོད་ནས་མཐར་ལུས་ལ་ཆགས་པ་དང་བྲལ་བར་འདོད་པ་ནི། ངལ་བ་འབྲས་བུ་མེད་པའི་དཀའ་ཚོགས་སུ་འགྱུར་ཏེ། དཔེར་ན་རེ་ཞིང་གཟིག་ལྤགས་བསྐོན་པའི་སྤྲེའུས་སྤྲེའུ་རྣམས་རྟག་ཏུ་སྐྱོ་བ་བསྐྱེད་པའི་རྒྱུར་གྱུར་ཅིགང༌། སྐྱོ་བར་བྱ་བ་དེ་ལ་དུས་ངེས་པ་ཡོད་པ་མ་ཡིན་པ་བཞིན། ཡུལ་འདོད་པ་སྤྱད་པ་ལ་འདི་ཙམ་གྱིས་ཚིམ་པར་འགྱུར་རོ་སྙམ་དུ་མུ་ཐུག་པ་ཡོད་པ་མ་ཡིན་ནོ། །
གཉིས་པ་ནི། འདོད་པས་ཚིམ་པ་དག་ཡུལ་བུད་མེད་བསྟེན་པར་བྱེད་པ་འགའ་ཞིང་ལ་སྲེད་པ་ཟད་པ་མེད་དེ། དཔེར་ན་༼༡༠༦༽ས་ཟ་བའི་སྲིན་བུ་སའི་སྲེད་པ་འཕེལ་བ་ལས་སྲེད་པ་སླར་ལྡོག་པ་མེད་པ་ཇི་ལྟ་བ་བཞིན་དུ་འདོད་པའི་ཡུལ་བུད་མེད་ལ་ལོངས་སྤྱོད་ཅིང་བསྟེན་པ་རྣམས་ལ་ཡང་འདོད་པའི་རེ་བ་ཕྱིར་འཕེལ་ཞིང་རྒྱས་པ་ཉིད་ལས་ཡུལ་བསྟེན་པས་སྲེད་པ་ཟད་པ་ཡོད་པ་མ་ཡིན་ཏེ། འདི་ལྟར་ཡུལ་བུད་མེད་ཀྱི་འདོད་པ་ཉེ་བར་བསྟཻན་པས་གོང་ནས་གོང་དུ་འདོད་པ་ཉེ་བར་བརྩོན་པ་ལས་དེའི་ཆ་རྐྱེན་སྦྱོར་བ་དང༌། དེ་ལ་མཁས་པ་ཐོབ་པ་དང༌། རིགས་མཚུངས་པའི་རྐྱེན་གྱིས་འདོད་ཆགས་སྟོབས་དང་ལྡན་པ་གསོས་བཏབ་སྟེ་སྐད་ཅིག་རེ་རེ་ཞིང་ཤུགས་དྲག་པའི་འདོད་ཆགས་འཕེལ་བའི་ཕྱིར། གཉིད་དང༌། ། ལེ་ལོ་དང་འཁྲིག་པ་རྣམས་ཇི་ལྟར་བརྟེན་པ་དེ་ལྟར་འཕེལ་བའི་ཕྱིར་ཉོན་མོངས་རྣམས་ནི་ཡུལ་བསྟེན་པས་ཟད་པ་མེད་པ་ཆོས་ཉིད་ཡིན་པས་སྤངས་ཤིང་གཉེན་པོས་སྲན་གཟུགས་ཏེ་སྤངས་དགོས་ཏེ། ཞི་བ་ལྷས། ། ཉོན་མོངས་ཕྱོགས་ཀྱིས་ཁྲོད་གནས་ན། །
རྣམ་པ་སྟོང་དུ་སྲན་གཟུགས་ཏེ། ། ཝ་ལ་སོགས་པས་སེང་གེ་བཞིན། ། ཉོན་མོངས་ཕྱོགས་ཀྱིས་མི་ཚུག་བྱོས། གསུངས་པ་བཞིན། ལས་དང་པོ་བའི་སྐབས་འདིར་ཉོན་མོངས་པའི་དབང་དུ་མི་གཏོང་བར་གཉེན་པོ་སྲན་ཆུག་དགོས་ཏེ། དགེ་བཤེས་སྤྱན་སྔ་བས། གཞན་དག་ཉོན་མོངས་དང་འཐབ་དགོས་མ་ནུས་ན་༼༡༠༧༽འབྲོས་དགོས་གསུངས་ཀྱང་བྲོས་པས་མི་འོང་འཐབ་དགོས་གསུངས་པ་བཞིན་གཉེན་པོ་བསྐྱེད་དགོས། ཉོན་མོངས་དང་མ་འཐབ་པར་དེའི་དབང་དུ་བཏང་ན་སྲེད་པ་སླར་འཕེལ་ཏེ་ཟད་པ་མེད་པ་དཔེར་རི་དྭགས་སྐོམ་པས་གདུང་བསྨིག་རྒྱུའི་ཆུ་སྙེགས་པ་བཞིན་ནོ། ། གཉིས་པ་ལ་གཉིས། བུད་མེད་ཀྱི་ལུས་ལ་ཆགས་པ་དགག་པ་དང༌།
ལུས་མི་གཙང་བར་མིམ་མཐོང་བཞིན་དུ་ཆགས་པ་དག་པའོ། ། དང་པོ་ལ་དྲུག ། བུད་མེད་ཀྱི་གཟུག་མཛེས་པ་ལ་ཆགས་པ་མི་རིགས་པ་དང༌། གཟུགས་མཛེས་རྙེད་དཀའ་བས་ཆགས་པ་མི་རིགས་པ་དང༌། བུད་མེད་ཡོན་ཏན་ཅན་ལ་ཆགས་པ་དགག་པ་དང༌། རང་ལ་ལྷག་པར་ཞེན་པའི་བུད་མེད་ལ་ཆགས་པ་མི་རིགས་པ་དང༌། ལུགས་ཀྱིས་བསྟན་བཅོས་ལས་བུད་མེད་བསྟེན་པར་བཤད་པ་ཕྱིན་ཅི་ལོག་ཡིན་པ་དང༌། བུད་མེད་ལ་ཆགས་པ་མི་རིགས་པའི་རྒྱུ་མཚན་གཞན་བསྟན་པའོ། ། དང་པོ་ལ་གཉིས། བུད་མེད་ཀྱི་གཟུགས་མཛེས་པ་ལ་ཆགས་པ་མི་རིགས་པའི་རྒྱུ་མཚན་དང༌། །
གཟུགས་མཛེས་ཁོ་ན་ཆགས་པའི་རྒྱུར་མ་ངེས་པའོ། ། དང་པོ་ནི། བུད་མེད་གང་དག་གཟུགས་མཛེས་པ་དང་ལྡན་པ། ཡན་ལག་ཐམས་ཅད་དགའ་བར་བྱ་བ་སྙིང་དང་མིག་ཏུ་༼༡༠༨༽སྡུག་པ། མིག་རས་ཀྱིས་བལྟསཔས་མེ་དང་འཔྲད་པའི་མར་སར་བཞིན་ཆགས་པས་སྙིང་འཇུ་བར་ནུས་པའི་བུད་མེད་ཐུན་མོང་མ་ཡིན་པ་དེ་དག་བསྟེན་རིགས་སོ་སྙམ་ན། ། བུད་མེད་ཀུན་ལ་འཁྲིགས་པ་ལ། ། ཐ་དང་ཅུང་ཟད་ཡོད་མིན་ཞེས། ། གཟུགས་གཞན་གྱི་ཡང་ལོངས་སྤྱོད་ན། ། ཁྱོད་ལ་མོ་མཆོག་གིས་ཅི་བྱེད། རང་གི་ཕྱིན་ཅི་ལོག་གི་རྟོག་པས་སྒྲོ་བཏགས་ནས་མཛེས་པ་དང་སྙིང་དུ་སྡུག་པར་བཞག་གིས།
རེ་ཞིག་བརྟགས་ན་བུད་མེད་ཐམས་ཅད་མི་གཙང་བ། དབང་པོའི་རྡུལ་ཕྲན་འདུས་པ། རང་གི་ངང་གིས་དྲིང་བ། རྟག་ཏུ་མི་གཙང་བ་འཛག་པའི་ལུས་ཀྱི་གྲོང་ཁྱེར། མི་གཙང་བའི་སྟོར་ཁུང༌། སྒོ་དགུ་ནས་མི་གཙང་བའི་གཤང་ཁང་སྐྱེ་བོ་མང་པོས་བླུགས་པའི་མི་གཙང་བ་ཁ་ནོད་པ་ལྷུར་བྱེད་པ་མུན་ནག་གིས་མི་གཙང་བའི་དྲི་ཚབས་ཆེར་ང་བའི་སྲིན་བུའི་ཚོགས་ཀྱི་གང་བ། ཕྱི་སའི་ཕུང་པོ་ལྟར་རུལ་ཅིང་མྱག་པ། ཕྱི་པགས་པས་བཏུམ་པ། ནང་མི་གཙང་བས་གང་བ་སྔོན་ལས་ཀྱིས་ཐོབ་པ། ལུས་ཀྱི་སྦུབས་ཀྱི་རྨ་ཐ་ཆད་ཤིན་ཏུ་ངན་པའི་རང་བཞིན་ཅན་གྱི་བུད་མེད་ཀུན་ལ་ཁྱད་པར་ཅུང་ཟད་ཡོད་པ་མ་ཡིན་ན།
ཕྱིན་ཅི་ལོག་གི་རྟོག་པས། ཆགས་བྲལ་གྱི་རྒྱུའི་བུད་མེད་ཁྱད་པར་ཅན་འཛིན་པ་མ་གཏོགས། བུད་༼༡༠༩༽མེད་ཀུན་ལ་འཁྲིག་པའི་རེག་པ་ཐ་དད་པ་ཅུང་ཟད་ཡོད་པ་མིན་ཞིང་ཁྱད་པར་མེད་ན། དེ་དག་གི་གཟུགས་གང་ཡིནཔ་དག་ཞན་མིག་དང་ལྡན་པ་ཐམས་ཅད་དང་ཐ་ན་ཁྱི་དང་བྱ་རོག་ལ་སོགས་པ་རྣམས་ཀྱི་བལྟ་བྱ་ཐུན་མོང་གི་ལོངས་སྤྱོད་བྱ་ཡིན་ན། དངོས་པོ་ཐུན་མོང་པ་ལ་ལྷག་པར་ཆགས་པ་བསྐྱེད་མི་རིགས་པའི་ཕྱིར། ཁྱོད་ལ་བུད་མེད་མཆོག་གི་ཡོན་ཏན་ལྷག་པ་མོ་མཆོག་གིས་ཅི་ཞིག་བྱ་སྟེ། ཁྱོད་ཀྱིས་ཕྱིན་ཅི་ལོག་གི་རྟོག་པས་འཛིན་ཚུལ་ལས་ཁྱད་པར་མེད་པའི་རྒྱུ་མཚན་གྱིས་དངོས་པོ་ཐུན་མོང་པ་ལ་མངོན་པར་ཞེན་པ་བསྐྱེད་པར་གསུངས་སོ། ། དཔེར་ན་བུད་མེད་གཟུགས་ངན་པ་ལ། གཞན་གྱི་བུད་མེད་ཀྱིས་བློས་མུན་ཁུང་དུ་རང་གི་ཆུང་མ་དང་དུས་བཏབ་སྟེ་འཕྲད་པ་བཞིན་ནོ། ། བུད་མེད་གཟུགས་ངན་པ་འགའ་ཞིག་ལ་ཁྱིམ་ཐབས་ཀྱིས་ཁྱོད་གཟུགས་ངན་ནོ་ཞེས་སྤྱོད་ལ།
དེས་ཀྱང་རྗེ་བོ་ལ་གཟུགས་ངན་ནམ་བཟང་ཡང་རུང་འཁྲིག་པ་བརྟེན་པ་ལ་ཁྱད་པར་འགའ་ཡང་མེད་དོ་ཞེས་སྨྲས་ཀྱང་རྟོག་པར་མ་གྱུར་ཏོ། ། དེ་ནས་དེས་སྣོད་སྣ་ཚོགས་དག་ཏུ་སྲན་ཚོད་བཞག་ནས་ལས་ཀྱི་དུས་སུ་སྐྱེས་བུ་དེ་ལ་དྲང་བས། འདི་ཅི་ཞིག་ཞེས་སྨྲས་པ་དང༌། ཆུང་མས་སྨྲས་པ་སྲན་ཚོད་དོ། ། འོན་ཀྱང་སྣོད་བལྟ་བར་འོས་པ་༼༡༡༠༽དག་ཏུ་བཞག་པ་ཡིན་ནོ། ། དེས་འཛི་ལ་ཁྱད་པར་ཅི་ཞིག་ཡོད་སྨྲས་པ་ལ། ཆུང་མས། འཁྲིག་པ་ལ་ཡང་ངེས་པར་འདི་ཉིད་ཡིན་ནོ་ཞེས་སྨྲས་པས་རྟོག་པ་བཞིན་ནོ། ། གཉིས་པ། བྱིས་པ་དག་རང་གི་ཡིད་དུ་འོང་བ་བུད་མེད་བཟང་ངམ་ངན་ནམ་རུང་དེས་བདག་ཉིད་འཚིང་པར་སེམས་ན།
འདོད་པར་འོས་པ་བུད་མེད་འདོད་ཆགས་ཀྱི་རྒྱུ་ཡིན་ན་ཐམས་ཅད་ཀྱི་ཚེ་ཆགས་པར་འགྱུར་བ་ཞིག་ན། དེ་མ་ཡིན་བདེའི་ཕྱིར་འདོད་ཆགས་ཉིད་ཆགས་པའི་རྒྱུ་ཡིན་པར་བསྟན་པ། ། གང་ལ་གང་ཡིད་འོང་འགྱུར་བ། ། དེ་ནི་དེ་ཚེ་འཆིང་བར་རློམས། ། ཁྱི་སོགས་རྣམས་ལ་ཐུན་མོང་པས། ། བློ་གྲོས་ངན་པ་ཁྱོད་ཅིས་ཆགས། གཞོན་ནུ་གང་ལ་བུད་མེད་གང་རང་གི་ཡིད་དུ་འོང་ཞིང་འདོད་པར་འགྱུར་བ་ཐོབ་པ་དེ་ནི་དེ་ཡིས་འཚིང་ཞིང་ཚིམ་པར་རློམ་པ་དག་ནི། བུད་མེད་ཆགས་པའི་རྒྱུ་མ་ཡིན་ཏེ། ཆགས་པ་ཁོ་ན་རྒྱུ་ཡིན་ཏེ། ཆགས་པ་ལ།
རྒྱུ་བུད་མེད་མཛེས་མ་མེད་པར་ཁྱི་དང་བོང་བུ་དང་རྔ་མོ་དང་ཕག་ལ་སོགས་པ་རྣམས་ལ་ཡང༌། རང་རང་གི་མོ་དག་ལ་ཆགས་པ་ཡོད་པ་དེའི་ཕྱིར་ཆགས་པ་ཐུན་མོང་པ་ཡིན་ན། བློ་གྲོས་ངན་པ་ཁྱོད་རང་གི་ཆུང་མ་ལ་ལྷག་པར་རྒྱུ་མཚན་ཅི་ཞིག་གིས་ཆགས་སྟེ་ཆགས་མི་རིགས་སོ། ། དཔེར་ན་གནོད་སྦྱིན་རང་རང་གི་ཆུང་མ་༼༡༡༡༽ལ་ཆགས་པ་ཕྱོགས་སུ་ལྷུང་བ་བཞིན་ནོ། ། གཉིས་པ། བུད་མེད་མཛེས་མ་རྙེད་དཀའ་ཞིང་རྙེད་པ་ལ་ངོ་མཚར་ཞིང་ཆགས་པར་རིགས་སོ་སྙམ་ན། ཁྱོད་ལ་ཡན་ལག་ཀུན་མཛེས་མོ། ། གལ་ཏེ་སྔར་ཀུན་ཐུན་མོང་ན། ། དེ་ཉིད་ཁྱོད་ལ་ངོ་མཚར་ལྟར། ། ཇི་ལྟར་ཡང་ནི་འགྱུར་བ་མིན། །
ཁྱོད་ལ་ཡན་ལག་ཀུན་མཛེས་པའི་མོ་གང་ཡིན་པ་དེ་ཁྱོད་དང་འཕྲད་པའི་སྔར་ནས་སྐྱེ་བོ་ཀུན་དང་ཐུན་མོང་པ་ཡིན་ན། ཐུན་མོང་པ་དེ་ཉིད་རྙེད་པས་ཁྱོད་ལ་ངོ་མཚར་བ་ཅི་ཞིག་ཡོད་དེ། ཐུན་མོང་པ་ལ་ཇི་ལྟར་ཡང་རང་གིར་རློམ་པ་ལ་ངོ་མཚར་བར་འགྱུར་བ་མིན་ནོ། ། དཔེར་ན་རྒྱལ་པོ་འཆར་བྱེད་ཀྱིས་བུད་མེད་ཐུན་མོང་པ་སྨད་འཚོང་མ་དབང་པོས་བྱིན་རྙེད་པ་ལ་ངོ་མཚར་བ་བཞིན་ནོ། ། གཉིས་པ་ལ་གཉིས། བུད་མེད་ཡོན་ཏན་ཅན་ལ་ཆགས་པ་མི་རིགས་པ་དང༌། ཆགས་པ་ཡོན་ཏན་ཁོ་ནའི་རྗེས་སུ་འགྲོ་ལྡོག་བྱེད་པ་མ་ངེས་པའོ། ། དང་པོ་ནི། ཆགས་པ་བུད་མེད་ཐམས་ཅད་ལ་མི་རིགས་ཀྱང་གཟུགས་མཛེས་པ་རྒྱུད་དྲང་བ་སོགས་བུད་མེད་ཡོན་ཏན་ཅན་ལ་ཆགས་རིགས་སོ་སྙམ་ན། ། ཡོན་ཏན་ལྡན་པ་སྡུག་པ་དང༌། །
ཟློག་པ་ལ་ནི་བཟློག་མཐོང་ན། ། རྣམ་པར་གནས་མེད་སྔ་མའོ། ། ཅིག་༼༡༡༢༽ཤོས་ལས་ནི་གང་ཞིག་བདེན། གལ་ཏེ་ཡོན་ཏན་དང་ལྡན་པ་སྡུག་ཅིང་ཡིད་དུ་འོང་བ་ལ་ཆགས་ཞིང༌། སྐྱོན་དང་ལྡན་པ་ལ་ཆགས་པ་ལས་བཟློག་པའི་ཞེ་སྡང་བ་མཐོང་ན། ཡུལ་གཅིག་ལ་མཐའ་གཅིག་ཏུ་སྐྱོན་དང་ཡོན་ཏན་རྣམ་པར་གནས་པ་མེད་དེ་ཡུལ་གཅིག་ལ་རིམ་གྱིས་སྐྱོན་ཡོན་གཉིས་ཀ་མཐོང་བས་སྡམ་ཡོན་ཏན་ནམ། དེ་ལས་ཅིག་ཤོས་སྐྱོན་གང་ཞིག་ལྡན་པ་བདེན་པར་འཇོག་མི་རིགས་སྟེ། དངོས་པོ་ལྟོས་ནས་བཞག་པའི་ཕྱིར་རོ། ། ཡང་ན་བུད་མེད་གང་ལ་སྔར་ཡོན་ཏན་དང་ལྡན་པ་ཉིད། དུས་ཕྱིས་འབྱུང་བའི་སྐྱོན་དང་ལྡན་པ་གཉིས་གང་བདེན།
ཡོན་ཏན་ལྡན་པ་བདེན་ན་སྐྱོན་མཐོང་བ་རྫུན་ལ། ཕྱི་མ་བདེན་ན་སྡམ་རྫུན་པས་ཆགས་སྡང་མི་རིགས་ལ། དེས་གང་རུང་ཞིག་ལས་གཉིས་ཀ་བདེན་པ་རིག་པས་མི་འགྲུབ་པའི་ཕྱིར་རོ། ། དཔེར་ན་ཁ་ཟས་མང་པོ་ཟབ་ལ་དགའ་ཞིང༌། གཤང་ཁང་དུ་འཇུག་དགོས་པ་ལ་མི་དགའ་བ་བཞིན་ནོ། ། གཉིས་པ་ནི། བུད་མེད་ཡོན་ཏན་དང་ལྡན་པ་འདོད་ཆགས་དང་རྗེས་སུ་མཐུན་པས་ཆགས་རིགས་ལ། མི་ལྡན་པ་ནི་འདོད་ཆགས་དང་རྗེས་སུ་མི་མཐུན་པས་དེ་ལྟར་མ་ཡིན་ནོ་སྙམ་ན། ། བླུན་པོའི་འདོད་ཆགས་ཡོན་ཏན་དང༌། ། ལྡན་པ་འབའ་ཞིག་ལ་མི་སྐྱེ།
༼༡༡༣༽རྒྱུ་མེད་པ་ལ་འཇུག་རྣམས་ཀྱིས། ། ལྡོག་པ་རྒྱུ་ལས་ག་ལ་ཞིག ། ཡོན་ཏན་དང་ལྡན་པའི་བུད་མེད་ཁོ་ན་ཡིད་ལ་རྗེས་སུ་མཐུན་པས་ཆགས་པའི་རྒྱུར་མི་རིགས་ཏེ།

བླུན་པོའི་འདོད་ཆགས་ཡོན་ཏན་དང་ལྡན་པ་འབའ་ཞིག་ལ་མི་སྐྱེ་ཡི་སྐྱོན་ལྡན་ལ་ཡང་འཇུག་པར་མཐོང་བའི་ཕྱིར་དང༌། ཡོན་ཏན་དང་ལྡན་པའི་རྒྱུ་མེད་པ་ལ་ཆགས་པ་འཇུག་པ་རྣམས་ཀྱིས་ཆགས་པ་ལྡོག་པ་ཡོན་ཏན་དང་མི་ལྡན་པའི་རྒྱུ་ལས་ག་ལ་ཞིག་ཡིན་ངོ་ཚ་མེད་པ་ལ་ནི་ངེས་པ་མེད་པའི་ཕྱིར་རོ། ། དཔེར་ན་བྲམ་ཟེའུ་མ་ནིང་མོ་བུད་མེད་གཞན་གྱིས་བདེ་བ་མི་ཚོར་བ་ལ་དུ་བ་བཞིན་ནོ། ། བཞི་པ། བུད་མེད་ཀྱིས་སྐྱེས་པ་ཤིན་ཕྱི་ནས་ལྕེབ་ནུས་ལ་སྐྱེས་པ་ནི་དེ་ལྟར་མ་ཡིན་པའི་ཕྱིར། རང་ལ་ཆགས་པའི་བུད་མེད་བསྟེནཔར་རིགས་སོ་སྙམ་ན། ། ཇི་སྲིད་གཞན་ཤེས་མ་གྱུར་པ། ། དེ་སྲིད་དེ་ནི་ཁྱོད་ལ་གདུང༌། ། ནད་ངན་དང་མཚུངས་བུད་མེད་ནི། ། རྟག་ཏུ་རྐྱེན་ལས་བསྲུང་བར་བྱ། འདིར་ཁྱོད་ཤཤི་ན་ནི་བུད་མེད་དེ་ཇི་སྲིད་རྐྱེན་འགའ་ཞིག་དང་བྲལ་བ་ལས་སྐྱེས་པ་གཞན་གྱིས་རོ་མ་མྱོང་བ་དེ་སྲིད་དུ་ཁྱོ་ལ་གདུང་ཞིང་ལྕེབ་པ་ཙམ་ནུས་ལ།
དུས་གང་གི་ཚེ་སྐྱེས་བུ་གཞན་གྱི་འཁྲིག་པའི་རོ་མྱོང་བར་གྱུར་བ་དེའི་ཚེ་ནི་ཁྱོ་ཤི་བའི་གདུང་བ་དང་བྲལ་ཏེ་གཅིག་ལ་མངོན་པར་མི་དགའ་བའི་ཕྱིར། ནད་ངན་པ་ལྟར་༼༡༡༤༽གདོན་མི་ཟ་བར་སྐྱེས་པ་གཞན་ལས་བསྲུང་བར་བྱ་དགོས་པའི་བུད་མེད་རྣམས་ལ་ཆགས་ཞིང་ཡིད་བརྟན་མི་བྱའོ། ། དཔེར་ན་སྐྱེས་བུ་ཞིག་གིས། བྲམ་ཟེ་མོ་དོན་དུ་གཉེར་བས་བྲམ་ཟེ་མོས་བདག་པོ་ལ་སྐྱེས་བུ་ཞིག་བདག་གི་གན་དུ་འོང་གི་བདག་འཇིགས་པ་དང་བཅས་ན་དེ་འཇུག་པར་འགྱུར་པ་དེའི་ཚེ་ཁྱོད་ལ་བརྡ་སྤྲད་ཀྱིས་ཟེས་སྨྲས་ཏེ། སྐྱེས་བུ་འོང་ཏེ་བྲམ་ཟེ་མོ་ལོག་པར་ཞགས་པས་བྲམ་ཟེ་མོ་སྐྱེས་བུ་དེ་ལ་ཆགས་ནས་བདག་པོ་ལ་ཅི་ཡང་མི་སྨྲ་བ་བཞིན། བུད་མེད་རྣམས་ནི་རྟག་ཏུ་བསྲུང་བར་བྱ་བ་ཞིག་ཏེ། དེ་དག་ལ་སུ་ཞིག་ཡིད་རྟོན་པར་བྱེད། ལྔ་པ། ལུགས་ཀྱི་བསྟན་བཅོས་ལས། ལང་ཚོ་དར་ལ་བབ་པའི་ན་ཚོད་དང་པོ་ལ་འདོད་པ་བསྟེན་པར་བཤད་པས་དེ་ལྟར་བྱ་འོས་སོ་ཞེ་ན། །
དར་མ་རང་གིས་བྱས་པ་གང༌། ། དེ་ནི་རྒན་པོར་མི་འདོད་ན། ། ཇི་ལྟ་བུར་ན་གྲོལ་བ་རྣམས། ། དེ་ལ་ཤིན་ཏུ་གདུང་མི་འགྱུར། རང་གཞན་བྱ་བ་མིན་པ་ལ་སྦྱོར་བའི་ལུགས་ལྟར་བྱ་མི་རིགས་ཏེ། ཆགས་ཅན་རྣམས་ཀྱིས་རང་དར་མར་གྱུར་པའི་ཚེ་བྱས་པའི་བྱ་བ་ངན་པ་གང་ཡིན་པ་འཁྲིག་པ་དེ་ནི་རྒན་པོའི་ཚེ་ཆགས་བྲལ་མ་ཐོབ་ཀྱང་ཡིད་ལ་ངན་པ་ཙམ་གྱིས་མི་འདོད་ན་རྒྱུ་མཚན་ཇི་ལྟ་བུར་ན་གྲཽལ་བ་ཐོབ་པ་དགྲ་བཅོམ་པ་རྣམས་འདོད་༼༡༡༥༽ཆགས་ཀྱི་སྤྱོད་པ་དེ་ལ་ཤིན་ཏུ་གདུང་ཞིང་སྨད་པར་མི་འགྱུར་བ་དགོས་ན་དེ་ལྟར་མ་ཡིན་པར་འདོད་ཆགས་ཀྱི་སྤྱོད་པ་དེ་ལ་ཤིན་ཏུ་སྨད་པ་དང་ཡིད་འབྱུང་བའི་གནས་ཁོ་ནར་གཟིགས་པས་ལུགས་ཀྱི་བསྟན་ཆོས་ལ་ཡིད་རྟོན་པར་མི་བྱའོ། ། དཔེར་ན་བུད་མེད་ཞིག་དུས་སྟོན་ལ་བྲེལ་བས་གྱོས་པོའི་རྐེལ་བེའུ་བཏགས་པ་དེས་ཅི་བྱེད་དྲིས་པས་ངོ་ཚ་བཞིན་ནོ། ། དྲུག་པ་ལ་ལྔ། བུད་མེད་དང་འཕྲད་པའི་བདེ་བ་འདོད་པ་ན་བདེ་བའི་མཆོག་ཏུ་མི་འཐད་པ་དང༌། བུད་མེད་ལ་ཆགས་པ་རང་ཁོ་ནའི་དབང་དུ་བྱེད་པ་མི་འཐད་པ་དང༌།
བུད་མེད་དང་འཕྲད་པའི་བདེ་བའི་རྒྱུ་བུད་མེད་ཁོ་ནར་མི་འཐད་པ་དང༌། ཆགས་ཅན་ཡང་དང་ཡང་དུ་བུད་མེད་དོན་དུ་གཉེར་པས་དེའི་བདེ་བ་འཁོད་བྱར་མི་འཐདཔའོ། ། དང་པོ་ནི། བདེ་བ་ནི་འདོད་པའི་ཁམས་ཀྱི་བུད་མེད་ཀྱི་བདེ་བ་མཆོག་ཡིན་ན་དེའི་རྒྱུ་བུད་མེད་ཡིན་པས། དེའི་ཕྱིར་བུད་མེད་ཡོངས་སུ་བཟུང་བར་བྱ་དགོས་སོ་སྙམ་ན། ། མ་ཆགས་པ་ལ་བདེ་མེད་ཅིང༌། ། དེ་ཡང་བླུན་མིན་ལ་མེད་ན། ། གང་ཡིད་རྟག་ཏུ་ཕྱིར་ཕྱོགས་་པ། ། དེ་ཡི་བདེ་བ་དེབ་ཅི་འདྲ་ཞིག ། དེ་ཡང་འདོད་པའི་ཁམས་ཀྱི་འཁྲིག་པའི་བདེ་བ་དེ་ཡུལ་བུད་མེད་ལ་མ་ཆགས་པ་ལ་བདེ་བ་དེ་མེད་ཅིང༌།
ཆགས་པ་དེ་ཡང་ཚུལ་མིན་ཡིད་བྱེད་ཀྱིས་རྒྱུད་བརླམ་པའི་བླུན་པོ་༼༡༡༦༽གཏི་མུག་ཅན་མིན་པ་ལ་མེད་ན། གང་ཞིག་ཡིད་རྟག་ཏུ་དེ་ཁོ་ན་ཉིད་ལས་ཕྱིར་ཕྱོགས་པ་དེ་ཡི་བདེ་བ་མཆོག་དེ་ཅི་འདྲ་བ་ཡིན་ཏེ། ཆགས་པ་དང་མ་བྲལ་བ་ལ་བདེ་བ་མཆོག་མེད་པའི་ཕྱིར་རོ། ། དཔེར་ན་བྱིས་པ་འགའ་ཞིག་རྒྱལ་པོའི་བཙུན་མོ་མཐོང་བས་བྲན་མོ་ལ་ཕྲིན་སྤྲེང་བས་ལོ་ཁྱུད་འཁོར་དུ་བསྡད་ཀྱང་མ་འཕྲད་པས་སྡུག་བསྔལ་བ་བཞིན་ནོ། ། གཉིས་པ། གལ་ཏེ་བུད་མེད་ཀྱི་བདེ་བ་ལ་བུད་མེད་དང་འཕྲད་པས་འབྱུང་ལ། དེ་མེད་པར་མི་འབྱུང་བས་བུད་མེད་བདག་ཏུ་བཟུང་རིགས་སོ་སྙམས་ན། ། ཁྱོད་ལ་གུས་བཞིན་རྟག་པར་ནི། ། མོ་དང་ལྷན་ཅིག་ཕྲད་པ་མེད། ། འདི་ང་གཞན་གྱི་མ་ཡིན་ཞེས། །
ཡོངས་འཛིན་འདི་ཀོ་ཅི་ཞིག་ཡོན། ། ཇི་ལྟར་ཁྱོད་ཀྱི་བུད་མེད་ལ་ལོངས་སྤྱོད་པར་ནུས་པ་འཕེལ་བའི་རིམ་པས་རྟག་པར་ནི་མོ་དང་ལྷ་ཅིག་འཕྲད་པའི་སྒོ་ནས་བསྟེན་པའི་ནུས་པ་མེད་པའི་ཕྱིར། བུད་མེད་དེ་བདག་གིར་བྱས་ནས་འདི་ངའི་ཡིན་གྱི། གཞན་ལ་ཕྲག་དོག་གི་སྒོ་ནས་གཞན་གྱིས་མ་ཡིན་ནོ་ཞེས་ཡོངས་སུ་འཛིན་པ་འདི་ནི་ཅི་ཞིག་ཡིན་ཏེ། འདོད་པ་བུས་པ་བཞིན་མི་འགྲུབ་པའི་ཕྱིར་རོ། ། དཔེར་ན་བྲམ་ཟེ་མོ་དྲོད་ཉམས་པ་ཞིག་གིས་ཁ་ཟས་བཟང་པོ་མང་དུ་རྙེད་ཅིང་གཞན་ལ་མི་སྦྱིན་པར་རང་གིས་ཀྱང་ཟ་མི་ནུས་ཀྱང་ད་དུང་དང་དུ་ལེན་པ་བཞིན་ནོ། ༼༡༡༧༽གསུམ་པ། འཇིག་རྟེན་ན་འདོད་ཆགས་ལ་ནི་བདེ་བར་བརྗོད་ལ་བུད་མེད་ལ་སྦྱོར་བ་མེད་ན་བདེ་བ་མི་འབྱུང་བ་དེའི་ཕྱིར་དགོས་པའི་དོན་དུ་བུད་མེད་འདོད་པར་བྱའོ་སྙམ་ན། གལ་ཏེ་འདོད་ཆགས་བདེ་ཡིན་ན། བུད་མེད་དག་གིས་དགོས་མེད་འགྱུར།
བདེ་བ་དོར་བྱ་ཡིན་པར་ཁྱོད་མི་འདོད་དེ་མ་མཐོང་བའི་ཕྱིར་རོ། དཔེར་ན་བཀྲེས་པ་ཞིག་ཁྱིམ་དུ་ཞགས་ནས་སྣོད་གཅིག་ཏུ་ཐལ་བ་མཐོང་གཞན་དུ་ཆུ་མཐོང་དེ་ཕྱིར་འདུ་ཤེས་ནས་སྦྲུས་ཏེ་ཟོས་པ་དང་བཀྲེས་པ་དང་བྲལ་བས་ཐལ་བར་ཤེས་ནས་དེས་སྐྱོ་སྟེ་ཟས་ཡོད་པ་ཡང་འདོར་ནས་སོང་བ་བཞིན་ནོ། བཞི་པ། བུད་མེད་དང་སྦྱོར་བས་བདེ་བ་འབྱུང་ལ་དེའི་རྒྱུ་བུད་མེད་ཡིན་པ་དེའི་ཕྱིར། བདེ་བ་བུད་མེད་ལས་སྐྱེ་བ་ཡིན་སྙམ་ན། བུད་མེད་ལྷན་ཅིག་སྦྱོར་ན་ཡང༌། བདེ་བ་གཞན་ལས་སྐྱེ་འགྱུར་ན། དེ་རྒྱུ་མཛའ་མོ་ཉིད་ཡིན་ཞེས། བླུན་པོ་མིན་པ་སུ་ཞིག་འཛིན། སྐྱེས་བུ་དག་བུད་མེད་དང་ལྷན་ཅིག་སྦྱོར་བ་བྱས་པ་ལས་བྱུང་བར་འདོད་ན་ཡང་བདེ་བ་དེ་གཞན་ཚུལ་མིན་ཡིད་བྱེད་ཀྱི་རྟོག་པ་ལས་སྐྱེ་བར་འགྱུར་༼༡༡༨༽ཏེ།
རྒྱུ་མཚན་བསླབ་པ་ལ་གུས་ཤིང་མི་སྡུག་པ་གོམས་པའམ་ཆགས་བྲལ་དག་ལ་དེ་ལྟར་མ་ཡིན་པའི་ཕྱིར། བུད་མེད་ལ་སྦྱོར་བ་བདེ་བ་ཡིན་ན་ཆགས་ཆགས་བྲལ་གཉིས་ཀ་ལ་མེས་རེག་པ་བཞིན་བདེ་བ་བསྐྱེད་དགོས་ན་དེ་ལྟར་མི་འགྱུར་བས་བདེ་བ་དེའི་རྒྱུ་མཛའ་མོ་ཉིད་ཡིན་ནོ་ཞེས། རང་བཞིན་མི་ཤེས་པའི་བླུན་པོ་མིན་པ་སུ་ཞིག་གིས་འཛིན། དཔེར་ན་བྱིས་པ་འགའ་ཞིག་རང་གི་ཁྱིམ་ཐབས་ཁྲུས་ཀྱི་ལས་ཕྱེད་དུ་བཅུག་པ་རང་གི་ལས་ཀྱིས་རང་མགུ་བ་བཞིན། འདོད་པའི་བདག་ཉིད་ཅན་རྣམས་བདག་ཉིད་ཀྱི་ངལ་བ་ལ་རྩིས་མེད་པར་བྱས་ཏེ་བདེ་བ་བུད་མེད་ལ་ཡོད་པར་རློམ་པའོ། ལྔ་པ། འདོད་པ་མ་སྐྱེས་པའི་བདེ་བ་རང་བཞིན་པ་ཡོད་དེ་ཆགས་པ་ཅན་ཡང་དང་ཡང་དུ་འདོད་པ་བསྟེན་པ་མཐོང་བའི་ཕྱིར་སྙམ་ན། མཛེ་བོ་འཕྲུག་བཞིན་འདོད་ཆགས་ཀྱིས། ། ལྡོང་བས་འདོད་པའི་སྐྱོན་མི་མཐོང༌། ། ཆགས་བྲལ་རྣམས་ལ་མཛེ་བོ་ལྟར། །
ཆགས་ཅན་སྡུག་བསྔལ་ལྡན་པར་སྣང༌། འདོད་ཆགས་བདེ་བའི་རང་བཞིན་ཡིན་པས་དོན་དུ་གཉེར་བ་མ་ཡིན་ཏེ། མཛེ་བོ་དག་ཁྲག་དང་ཆུ་སེར་འཛག་པའི་ཉེས་པ་མ་མཐོང་བར་ཡང་དང་ཡང་དུ་འཕྲུག་པར་བྱེད་པ་བཞིན་འདོད་ཆགས་ཡང་༼༡༡༩༽འདོད་པའི་ནད་གཡན་པས་ཟིལ་གྱིས་མནན་ཏེ། འདོད་པ་ལ་སྐྱོན་དུ་མི་མཐོང་ཞིང་བློ་གྲོས་ཀྱི་མིག་ལྡོང་བ་དག་གིས་ཡང་དང་ཡང་དུ་འདོད་པའི་བདེ་བ་ལ་ཉེ་བར་ལོངས་སྤྱོད་ཀྱི་རྒྱུ་མཚན་ཅིས་ཤེས་ན། དེ་ལས་ལྡོག་པ་འཕགས་པ་དགྲ་བཅོམ་པ་ཆགས་བྲལ་རྣམས་གང་ཡིན་པ་དེ་དག་ལ་མཛེ་བོ་ལྟར་འདོད་ཆགས་ཅན་རྣམས་སྡུག་བསྔལ་དང་ལྡན་པར་སྣང་བས་ནམ་ཡང་ཆགས་པ་ཅན་བདེ་བར་འགྱུར་བ་མ་ཡིན་ཏེ། དཔེར་ན་རྒྱན་པོ་དང་ཆང་དང་འཕྲུག་པ་རྣམས་རྫས་དང་ལུས་ཟད་པའི་རྒྱུར་ཡང་དག་པར་གནས་བཞིན་དུ་བུད་མེད་དང་གཉིས་སྤྲོད་པའི་འདོད་པ་བརྟེན་པ་མི་རིགས་སོ། གཉིས་པ་ལུས་མི་གཙང་བར་མཐོང་བཞིན་དུ་ཆགས་པ་དགག་པ་ལ་དྲུག བུད་མེད་དང་འཕྲད་པའི་ཚེ་དེས་བརྙས་པ་ཆེན་པོ་བྱས་པ་བཟོད་པས་དེའི་ལུས་ངག་གི་གཡོ་བ་བདེ་བ་ཡིན་པ་དགག་པ་དང༌། བུད་མེད་ཀྱི་ཆེད་དུ་སྐྱེས་པ་གཞན་ལ་ཕྲག་དོག་བྱེད་པས་བུད་མེད་ཀྱི་བདེ་བ་ཡོད་པ་དགག་པ་དང༌། བུད་མེད་ཀྱི་ལུས་མི་གཙང་བར་རྟོགས་བཞིན་དུ་ཆེས་ཆགས་པ་མི་རིགས་པ་དང༌།
སྐྱོན་ཅན་མིན་པས་སྨད་བྱ་མིན་པ་དགག་པ་དང༌། བུད་མེད་ཀྱི་ལུས་གཙང་བར་ཞེན་པ་དགག་པ། ལུས་༼༡༢༠༽གཙང་བར་ཞེན་པའི་རྒྱུ་མཚན་ལྟར་སྣང་དགག་པའོ། དང་པོ་ནི། འདོད་་པ་དག་ལ་མི་གཙང་བར་ཡོད་མོད། དེ་ལྟ་ན་འདོད་ཆགས་ལས་བུད་མེད་ཀྱིས་མཆིལ་མ་འཐོར་བ་སོགས་བཟོད་པས་སླར་ཡངེ་ས་བསྟོད་པའི་ཚིག་སྨྲ་བ་སོགས་ལུས་ངག་གི་གཡོ་བ་དེ་བདེ་བ་ཡིན་ནོ་སྙམ་ན། མགོན་མེད་བཀྲེས་པས་ཉེན་རྣམས་ལ། ། མུ་གེར་བྱ་བ་གང་འབྱུང་བ། དེ་ནི་བུད་མེད་འཕྲད་པའི་ཚེ། ཆགས་ཅན་ཀུན་གྱིས་གཡོ་བ་ཡིན།
མགོན་མེད་ཅིང་བཀྲེས་པས་ཉེན་པ་རྣམས་ལ། མུ་གེའི་དུས་སུ་ནོར་ཅན་དག་གིས་ལུས་ཀྱི་བྱ་བ་དང༌། ངག་ཏུ་སྨྲ་བ། ཕྱུག་པོ་བརྩེ་བ་མེད་པ་དག་གིས་ལན་བརྒྱར་བརྙས་སུ་ཟིན་ཀྱང་ཕྱིས་འདིས་ཅུང་ཟད་སྟེར་རོ་སྙམ་དུ་བཟོད་པས་ཕྱུག་པོ་དེས་ལུས་ངག་གི་གཡོ་བ་བདེ་བ་མིན་པ་བཞིན་བུད་མེད་དང་འཕྲད་པའི་ཚེ་ཆགས་ཅན་ཀུན་གྱིས་ལུས་ངག་གི་གཡོ་བ་དཔེ་དེ་དང་འདྲ་བ་ཡིན་པས་བདེ་བར་མི་རིགས་སོ། དཔེར་ན་བཙོན་རར་ཚུད་པ་འགའ་ཞིག་ལྕི་བའི་ཆུ་འཐུང་འདོད་པ་བཞིན་ནོ། གཉིས་པ། འདི་ན་བུད་མེད་ལ་ཆགས་པ་དག་གཞན་ལ་ཕྲག་དོག་བྱེད་པ་མཐོང་བས་བུད་མེད་ལ་བདེ་བ་རང་མཚན་པ་ཡོད་དོ་ཞེ་ན། ། དྲེགས་པ་ཡིས་ནི་ཁ་ཅིག་ལ། ། བཤང་ཁང་ལ་ཡང་ཆགས་སྐྱེ་ཞིང༌། བུད་མེད་ལ་ལ་ལ་ཆགས་པ། །
འགའ་༼༡༢༡༽ཞིག་འགའ་ལ་ཕྲག་དོག་བྱེད། ། ཕྱུག་པོ་ནོར་གྱིས་དྲེགས་པ་འགའ་ཞིག་བཤང་བའི་ཁང་ལ་ལ་ཡང་ཆགས་པ་སྐྱེ་བར་འགྱུར་ལ། དེའི་ཆེད་དུ་གཞན་དག་ལ་ཕྲག་དོག་ཀྱང་ཡོད་པ་བཞིན། བུད་མེད་ལ་ལ་དག་ལ་ཆགས་པ་སྐྱེས་ཞིང༌། དེའི་ཆེད་དུ་སྐྱེས་པ་གཞན་ལ་ཕྲག་དོག་བྱེད་པ་ཡོད་ན་བུད་མེད་ལ་བདེ་བ་རང་མཚན་པ་ནི་མེད་དོ། དཔེར་ན་རྒྱལ་པོ་སྐམ་པོ་རྩེ་མོ་དབང་ཕྱུག་གི་དྲེག་པས་ཕྲག་དོག་གི་སེར་སྣས་བྲན་མོ་ལ་བཏུང་བའི་དོན་དུ་ཆུ་ཡང་མ་གནང་བ་བཞིན་ནོ། གསུམ་པ། བུད་མེད་ཀྱི་ལུས་མི་གཙང་བ་ཡིན་ན་ཡང་དེ་ལས་བདེ་བ་འབྱུང་བས་ཆགས་པར་རིགས་སོ་སྙམ་ན། མི་གཙང་བ་ལ་གཏི་མུག་ནི། ། འབྱུང་ཞིང་ཁྲོ་བ་འབྱུང་རིགས་ཀྱི། །
རྣམ་པ་ཀུན་ཏུ་འདོད་ཆགས་ནི། ། འབྱུང་བར་རིགས་པ་མ་ཡིན་ནོ། མི་གཙང་བ་ལ་མུན་པས་བསྒྲིབ་པས་ལྟ་བ་དང་བྲལ་བའི་ཕྱིར་མ་མཐོང་བ་ལ་གཏི་མུག་འབྱུང་ལ། དྲི་ང་བས་གནོད་པས་ཁྲོ་བ་འབྱུང་སྲིད་ཀྱི། རྗེས་སུ་མི་མཐུན་པའི་ཕྱིར་འདོད་ཆགས་འབྱུང་བ་ནི་མི་རིགས་པའི་ཕྱིར། བུད་མེད་ཀྱི་ལུས་མི་གཙང་བས་བཀག་པས་གཏི་མུག་དང་དྲི་ང་བས་ཁྲོ་བ་འབྱུང་རིགས་ཀྱི་རྣམ་པ་ཀུན་ཏུ་འདོད་ཆགས་འབྱུང་མི་རིགས་ཏེ། མི་གཙང་བའི་རང་བཞིན་ཡིན་པའི་ཕྱིར་རོ། དཔེར་ན་མཚན་མོར་མི་གཙང་བ་མནམ་པ་བཞིན་ནོ། བཞི་༼༡༢༢༽པ་དེ་ལྟར་བུད་མེད་ཀྱི་ལུས་མི་གཙང་བ་ཡིན་མོད། འཇིག་རྟེན་ན་སྐྱོན་ཅན་མ་ཡིན་པའི་ཕྱིར་སྨད་པར་བྱ་བ་མ་ཡིན་ཏེ།
ཇི་སྐད་དུ། ། བཞིན་ལས་བྲམ་ཟེ་རྣམས་གཙང་ཞེས། ། བུད་མེད་རྣམས་ནི་ཀུན་ལས་གཙང་ཞེས་གྲགས་པས་སོ་སྙམ་ན། མི་རྣམས་མ་གཏོགས་མི་གཙང་བའི། སྣོད་ནི་སྨད་པར་འབྱུང་འགྱུར་ན། ། གང་ལས་མི་གཙང་འབྱུང་འགྱུར་བ། ། དེ་ནི་སྨད་པར་ཅིས་མི་སེམས། སེམས་རྣལ་དུ་མི་གནས་པའི་མི་རྣམས་མ་གཏོགས། ལུས་གང་ལས་བྱུང་བའི་མི་གཙང་བས་གོས་པའི་སྣོད་རྣམས་ཀྱང་སྐྱོན་ཅན་དུ་བརྩི་བར་འགྱུར་ན། བུད་མེད་ཀྱི་ལུས་གང་ལས་རྒྱུན་མི་ཆད་པར་འབབ་པའི་མི་གཙང་བའི་ཕུང་པོ་འཐོན་པ་དེ་ལ་གཙང་ངོ་ཞེས་སེམས་ཞིང་ཆགས་པ་དེ་ནི་མཁས་པ་དག་གིས་སྨད་པའི་གནས་སུ་ཅི་སེམས་དེ་ཕྱིན་ཅི་ལོག་གི་རྟོག་པས་བསླབ་པའི་ཕྱིར།
དཔེར་ན་བུད་མེད་ཆོལ་ཟངས་ཐོག་པ་མཐོང་བ་བཞིན་ནོ། མི་རྣམས་མ་རྟོགས་ཞེས་པའི་ཚིག་གི་དབང་དུ་བྱས་ནས། ཚུལ་མིན་གྱི་རྟོག་པས་བསླད་པའི་སྐྱེ་བོས་བུད་མེད་མི་གཙང་བ་ལ་དེར་མ་རྟོགས་པའི་སྐྱེ་བོ་ལས་གཞན་མཁས་པ་རྣམས་ཀྱིས་ཞེས་འགྲེལ་ལོ། ལྔ་པ། བུད་མེད་ཀྱི་ལུས་ལ་གཙང་བ་ཡོད་དེ། སྐྱེས་བུ་རྣམས་གཙང་བར་ཞེན་པའི་ཕྱིར་སྙམ་ན། ། དངོས་པོ་གཙང་བ་ཐམས་ཅད་ཀྱིས། ། ཐ་མ་གང་དུ་དམིགས་རྒྱུར་པ། ། དེ་ལ་གཙང་པ་ཡོད་དོ་ཞེས། ། བློ་ལྡན་མི་ནི་སུ་ཞིག་སྨྲ། །
དངོས་པོ་གཙང་བ་མེ་ཏོག་དང༌། དྲི་དང་གོས་དང་རྒྱན་༼༡༢༣༽ལ་སོགས་པ་ཐམས་ཅད་ཀྱིས་བུད་མེད་ཀྱི་ལུས་མི་གཙང་བ་གང་དང་འཕྲད་ན་ཐ་མ་མེ་ཏོག་སོགས་གང་ཡང་མི་གཙང་བར་དམིགས་པར་འགྱུར་བས། བུད་མེད་ཀྱི་ལུས་དེ་ལ་གཙང་བ་ཉིད་ཡོད་དོ་ཞེས་བློ་དང་ལྡན་པ་སུ་ཞིག་གིས་སྨྲ་སྟེ་མངོན་སུམ་གྱིས་མི་གཙང་བར་དམིགས་པའི་ཕྱིར། དཔེར་ན་གངྒའི་ཆུ་རྒྱ་མཚོར་ཕྱིན་པ་རྒྱ་མཚོའི་ཆུ་ལན་ཚའི་རོ་ཅན་དུ་འགྱུར་བ་བཞིན་ནོ། དྲུག་པ་ལ་གསུམ། ལུས་ཀྱི་དྲེགས་པ་མཐོང་བས་ལུས་གཙང་བར་ཞེན་པ་དགག་པ་དང༌། ལུས་ཀྱི་མི་གཙང་བའི་ཆ་འབད་པས་སྤོངས་པ་མཐོང་བས་གཙང་བ་ཡོད་པ་དགག་པ་དང༌། དྲང་སྲོང་དཀའ་ཐུབ་ཅན་རྣམས་ཀྱིས་བུད་མེད་ཀྱི་ལུས་བསྟེན་པ་མཐོང་བས་ལུས་སྤང་བྱ་མིན་པ་དགག་པའོ། དང་པོ་ནི། གལ་ཏེ་མི་གཙང་བར་འགྱུར་ན་དེའི་ཚེ་དྲེགས་པ་མི་སྐྱེ་ན།
ལུས་ཀྱི་དྲེགས་པ་མཐོང་བས་ཕྱིར་ལུས་ལ་གཙང་བ་ཡོད་དོ་ཞེ་ན། ། གང་ཞིག་བཤད་ཁང་ནང་འདུག་ཅིང་དེ་མེད་པར་ནི་མི་གནས་ན། ། མི་གཙངབ་ཡི་སྲིན་དེ་ལ། ། རྨོངས་པས་དྲེགས་པ་སྐྱེ་བར་ཟད། ། མངལ་ནས་སྐྱེ་བཞིན་པ་གང་ཞིག་མའི་མངལ་དུ་ཕོ་བ་དང་ལོང་ཀ་གཉིས་ཀྱི་བར་བཤད་ཁང་འདྲ་བའི་ནང་ན་འདུག་ཅིང་བཤང་བའི་ཉིང་ཁུས་གནས་པར་བྱས་པ་དེ་མེད་པར་ནི་མི་གནས་པ་མི་གཙང་བའི་སྲིན་བུ་ལྟ་བུ་དེ་ལ་རྨོངས་པས་གཙང་ངོ་སྙམ་དུ་དྲེགས་པ་སྐྱེ་བར་ཟད་པའི་ཕྱིར་རོ། དཔེར་ན་བྱི་ཕོ་གཞན་གྱི་ཆུང་མ་ལ་ཆགས་༼༡༢༤༽པས་བཤང་ཁང་དུ་བཅུག་པ་དེ་ལས་ཐར་ནས་སྨན་པས་གཙང་བར་སྦྱང་བས་དྲེགས་ཏེ། གཞན་གྱི་གོས་ཀྱིས་རེག་པ་ལ་ཁྱོད་ཀྱིས་གོས་ཐ་མལ་པའདིས་བདག་གི་མི་གཙང་བར་བྱས་སོ་ཟེར་བ་བཞིན་ནོ། བྱིས་པའི་སྐྱེ་བོ་མི་གཙང་བས་ལྟོ་བ་བཀང་མི་གཙང་བའི་གནས་སུ་ཟླ་བ་དགུའམ་བཅུར་གནས་ཞིང་མི་གཙང་བའི་སྒོར་ཕྱུང་བ་ལ་ལོངས་སྤྱོད་དང་གཙང་སྦྲ་དང་གཟུགས་དང་སྟོབས་ཀྱིས་སྒོ་ནས་དྲེགས་བསྐྱེལ་རང་བཞིན་གཙང་བས་མ་ཡིན་ནོ། གཉིས་པ། ཁྲུས་ལ་སོགས་པས་ལུས་ལ་མི་གཙང་བ་སྤོང་བས་ངེས་པར་ལུས་ལ་གཙང་བ་ཡོད་དོ་སྙམ་ན། །
ཐབས་གང་གི་ཀྱང་ལུས་ཀྱི་ནི། ། ནང་ཕུག་གཙང་བར་མི་འགྱུར་ན། ། ཁྱོད་ནི་ནང་ལ་འབད་བྱེད་པ། དེ་ལྟར་ཕྱི་རོལ་ལ་མ་ཡིན། ཆུའི་བསང་གཏོར་དང་ཁྲུས་ལ་སོགས་པ་ཐབས་གང་གིས་ཀྱང་ལུས་ཀྱི་ནི་ནང་ཕུག་གཙང་བར་མི་འགྱུར་ན་ཁྱོད་ནི་ལུས་ཀྱི་ནང་ལ་གཙང་བའི་ཕྱིར་འབད་པར་བྱེད་པ་དེ་ལྟར་ལུས་ལས་བྱུང་བའི་ཕྱི་རོལ་གྱི་མི་གཙང་བ་ལ་མ་ཡིན་ཏེ་ནང་ཕུག་དེ་ལ་ཡང་གཙང་བའི་ཕྱིར་འབད་པར་རིགས་སོ། དེའི་ཕྱིར་ནང་ནས་འཛག་པའི་གཙང་བས་སུན་ཕྱུང་བའི་ལུས་ལ་གཙང་བ་ལྷག་ལ་ཡོད། ནང་གི་མི་གཙང་བ་ལ་ཁྲུས་དང་བསང་གཏོར་དང་བྱུག་པ་དང༌། སྨན་དང་སྔགས་ཀྱི་གཙང་བར་བྱས་མེད་པའི་ཕྱིར་རོ། དཔེར་ན། གྲོང་པའི་མཛའ་བཤེས་༼༡༢༥༽རྒྱལ་པོ་བཤང་ཁང་གི་སླད་དུ་བརྐོས་པས་དེས་ཁང་པ་དེར་རྐྱང་ནུལ་དང་བདུག་སྤོས་དག་གིས་གཙང་སྦྲ་བྱེད་པ་བཞིན་ནོ།
གསུམ་པ། བུད་མེད་གཅིན་ཅན་ཡིན་ཡང་དྲང་སྤོང་དཀའ་ཐུབ་ཆེན་པོ་ཅན་རྣམས་ཀྱིས་བསྟེན་པའི་ཕྱིར། བུད་མེད་དག་སྤང་བྱ་མ་ཡིན་སྙམ་ན། ། གལ་ཏེ་མཛེ་ཅན་བཞིན་དེ་ལྟར། ། གཅིག་ཅན་ཀུན་ལ་མཚུངས་མིན་ན། ། མཛེ་ཅན་ཇི་བཞིན་གཅིག་ཅན་ཏེ། དེ་ལྟར་མི་ཀུན་གྱིས་སྤོང་འགྱུར། གལ་ཏེ་མཛེ་ཅན་ཁྲག་དང་ཆུ་སེར་འཛག་པ་འདི་ཐུན་མོང་མ་ཡིན་པས་མཛེ་ཅན་གྱི་ལུས་ཆུ་སེར་འཛག་པ། མྱག་པས་རུལ་བ་གཙང་སྦྲ་འདོད་པ་རྣམས་ཀྱིས་སྤོང་བ། དྲང་སྲོང་བཀའ་ཐུབ་ཅན་རྣམས་ཀྱང་བུད་མེད་གཅིན་ཅན་ཀུན་རང་དང་མཚུངས་པ་མམིན་ན་སྤང་ཀྱང་རང་དང་འདྲ་བ་གཅིག་ཅན་དུ་གཅིག་པས་མི་སྤོང་ཞིང་བསྟེན་པ་གཙང་བའི་རྒྱུ་མཚན་མཐོང་བས་མ་ཡིན་པས།
མཛེ་ཅན་བཞིན་ཐུན་མིན་དུག་ཅིན་ཅན་དུ་གྱུར་ན་དེ་ལྟར་མི་རྣམས་ཀུན་སྤོང་བར་འགྱུར་ན་གཅིན་ཅན་དུ་ཐུན་མོང་པ་ཡིན་ན་གང་གིས་གང་ཞིག་སྤོང་པར་བྱེད། དཔེར་ན་སྦ་བ་མེད་པའི་མི་སྦ་བ་ཅན་གྱི་ཡུལ་དུ་ཕྱིན་པ་ན་དེ་ལ་གཟུགས་ངན་པར་རྟོག་པ་བཞིན་ནོ། གསུམ་པ། གལ་ཏེ་བུད་མེད་ཀྱི་ལུས་མི་གཙང་བ་ཡིན་ཡང་དྲིལ་སོགས་པས་མཛེས་པར་བྱས་པས་མི་གཙང་བས་སེལ་ནུས་སོ་སྙམ་ན། ཡན་ལག་ཉམས་པ་འགའ་༼༡༢༦༽ཞིག་ན། ། སྣ་ཡི་ཚབས་མས་དག་འགྱུར་ལྟར། ། མི་གཙང་ཕྱིར་བཅོས་མེ་ཏོག་ལ། ། སོགས་པ་འདོད་ཆགས་དེ་བཞིན་འདོད། ཡན་ལག་ཉམས་པ་སྣ་སྡུམ་འགའ་ཞིག་གི་བཅོས་མའི་སྣའི་ཚབས་སམ་ཡིད་དགའ་བར་འགྱུར་ཞིང་རློམ་པ་ལྟར་མེ་ཏོག་ལ་སོགས་པས་མི་གཙང་བ་ཕྱིར་འཆོས་པའི་ཐབས་མེ་ཏོག་དང་དྲི་དང་བྱུག་པ་དང་གོས་དང་རྒྱན་ལ་སོགས་པ་ལུས་ལ་འདོད་ཆགས་ཤིང་དེའི་སྒོ་ནས་ལུས་གཙང་བར་འགྱུར་རོ་སྐམ་དུ་འཛིན་པས་ཀྱང་ལུས་གཙང་བར་མི་འགྲུབ་སྟེ། དཔེར་ན་བྱི་ལའི་སྣལ་མར་བསྐུས་པས་ཁ་ཟས་སྐྱ་མོའི་ཆང་བུ་ཡང་སྣུམ་བག་དང་ལྡན་པར་སེམས་པ་བཞིན་ནོ།
བཞི་པ་ནི། གལ་ཏེ་ངེས་པར་ཆགས་རིགས་པའི་དྲི་ལ་སོགས་པ་ཡོད་དོ་སྙམ་ན། ། གང་དུ་འདོད་ཆགས་བྲལ་སྐྱེ་བ། དེས་གཙང་ཞེས་བྱར་མི་རིགས་ཏེ། ། ངེས་པར་འདོད་ཆགས་རྒྱུར་གྱུར་པའི། ། དངོས་དེ་གང་ནའང་ཡོད་མ་ཡིན། མཐར་ལུས་གང་དུ་འཕགས་པ་དགྲ་བཅོམ་པ་རྣམས་འདོད་ཆགས་དང་བྲལ་བས་སྐྱེ་བ་དེ་ལ། དེ་ལ་དྲི་ལ་སོགས་པས་གཙང་བར་འགྱུར་ཞེས་བྱ་མི་རིགས་ཏེ། ངེས་པར་འདོད་ཆགས་ཀྱིས་རྒྱུར་གྱུར་པའི་དངོས་པོ་གང་ནའང་ཡོད་པ་མ་ཡིན་ཏེ་ཆགས་བྲལ་ཀུན་ལ་དྲི་སོགས་གང་གིས་ཆགས་པར་མི་འགྱུར་བའི་ཕྱིར་རོ། དཔེར་ན་ཚོང་པ་འགའ་ཞིག་རང་གི་བུ་མོ་མ་ཤེས་པས་ཆགས་པ་དྲག་པོ་སྐྱེ་ལ།
༼༡༢༧༽ཤེས་ནས་ཆགས་པ་དང་བྲལ་བ་བཞིན་ནོ། ལྔ་པ། ཕྱིན་ཅི་མ་ལོག་པ་བཞི་པོ་འདི་དག་དངོས་པོ་གཅིག་ལ་སྲིད་དམ། འོན་ཏེ་མ་ཡིན་སྙམ་ན། ། མདོར་ན་མི་རྟག་མི་གཙང་དང༌། ། སྡུག་བསྔལ་བ་དང་བདག་མེད་ཅེས། ། བྱ་བ་བཞི་པོ་ཐམས་ཅད་ནི། ། གཅིག་ཉིད་ལ་ནི་སྲིད་པར་འགྱུར། གང་དངོས་པོ་རྒྱུ་རྐྱེན་གྱིས་འདུས་བྱས་པ་རྟེན་ཅིང་འབྲེལ་བར་འབྱུང་བ་གང་ཡིན་པ་དེ་ནི་རང་གི་ངོ་བོ་སྐད་ཅིག་གཉིས་བར་མིག་པར་འཇིག་པར་སྐྱེ་ལ་གནས་པར་མི་སྐྱེ་སྟེ་སྐྱེ་ན་འཇིག་རྒྱུ་གཞན་དགོས་པར་འགྱུར་བས་དངོས་པོ་ཡིན་ན་གྲུབ་བདེ་རྫས་གཅིག་པའི་ལུས་ཉིད་མི་རྟག་པ་ཡིན་ཏེ་སྐད་ཅིག་མ་ཡིན་པའི་ཕྱིར། གང་མི་རྟག་པ་དེ་ནི་མི་གཙང་བ་སྟེ་སྐྱོ་བ་བསྐྱེད་པ་ཡིན་པའི་ཕྱིར་དང༌།
གང་མི་གཙང་བ་དེ་ནི་སྡུག་བསྔལ་དེ་གནོད་པ་བྱེད་པའི་ཕྱིར། གང་སྡུག་བསྔལ་བ་དེ་བདག་མེད་པ་ཡིན་ཏེ་རང་དབང་བམ་ཡིན་པ་ཉིད་ཀྱི་ཕྱིར་རོ། དེའི་དེ་ལྟར་མདོར་བསྡུ་ན་དངོས་པོ་གཅིག་ཁོ་ན་ལ་ཕྱིན་ཅི་མ་ལོག་པ་བཞི་ཆར་སྲིད་པའི་ཕྱིར་རོ། འདི་དག་ཡིན་དུ་ཟིན་ཀྱང་བྱིས་པ་ཕྱིན་ཅི་ལོག་པར་གྱུར་པ་རྣམས་ཀྱི་ཇི་ལྟར་བ་བཞིན་ཡོངས་སུ་མི་གཅོད་ལ་དེ་ལས་ལྡོག་པར་མཐོང་བས། དེའི་ཕྱིར་ཤེས་རབ་ཅན་གྱིས་དངོས་པོ་རྣམས་ལ་མི་རྟག་པ་ལ་སོགས་སྟོན་པའི་གསུང་རབ་ལ་ཐོས་པ་དྲི་མ་མེད་པར་བྱས་ནས་དེའི་དོན་བསམ་བྱུང་གིས་ཤེས་རབ་ཀྱིས་དོན་སྤྱིའི་སྒོ་ནས་༼༡༢༨༽ཡང་དང་ཡང་དུ་ཡིད་ལ་བྱས་ནས་ནམ་ཞིག་བསྒོམ་པའི་ཤེས་རབ་ཀྱིས་མངོན་སུམ་དུ་རྟོགས་པར་བྱ་དོགས་སོ། དཔེར་ན་སྐྱེས་བུ་འགའ་ཞིག་ལ་ཤ་ཟ་མཆུང་མའི་གཟུགས་ཀྱིས་གནས་པ་ལ་དེའི་རང་བཞིན་ཤེས་པས་འཇིགས་པ་བཞིན་ནོ། བྱང་ཆུབ་སེམས་དཔའི་སྤྱོད་པ་བཞི་བརྒྱ་པ་ལས་མི་གཙང་བ་བསམ་པ་ཞེས་བྱ་བ་གཙང་པ་ཕྱིན་ཅི་ལོག་སྤོངས་པའི་ཐབས་བསྟན་པ་སྟེ་རབ་ཏུ་བྱེད་པ་གསུམ་པའི་རྣམ་པར་བཤད་པའོ། བཞི་པ་ཟག་བཅས་ཀྱི་དངོས་པོ་རྣམས་ལ་བདག་དང་བདག་གི་བར་བཟུང་མི་འོས་པར་བསྟན་པའི་སྒོ་ནས་བདག་འཛིན་ཕྱིན་ཅི་ལོག་སྤོང་ཚུལ་བཤད་པ་ལ་གཉིས་ལེའུའི་གཞང་བཤད་པ་དང༌། མཚན་བསྟན་པའོ། འདིར་ཆོས་དང་གང་ཟག་གི་བདག་ཏུ་འཛིན་པ་གཉིས་ལས།
དང་པོ་གང་ཟག་གི་བདག་ཏུ་འཛིན་པ་ནི། ཟག་བཅས་ཉེ་བར་ལེན་པའི་ཕུང་པོ་ལྔའི་རྒྱུན་ལ་དམིགས་ནས་བདག་དང་བདག་གི་བར་བཟུང་བ་གཉིས་ཀ་གང་ཟག་གི་བདག་ཏུ་འཛིན་པ་ཡིན་ལ། དེའི་གདག་གཞིར་གྱུར་པའི་ཕུང་པོ་ལྔ་ལ་སོགས་པའི་ཆོས་ལ་འཛིན་པ་ཆོས་ཀྱི་བདག་འཛིན་སྟེ། དབུ་མ་རང་རྒྱུད་པའི་བཞེད་པར། བདག་འཛིན་གཉིས་པོ་ཡང་ཕང་པོ་ལྔ་ལ་འཛིན་སྟངས་གི་ཁྱད་པར་གྱིས། རྒྱུན་ལ་གང་ཟག་ཞེས་བྱ་སྟེ། མཚན་ཉིད་འཛིན་ལ་ཆོས་ཞེས་བྱ་གསུངས་པ་བཞིན་ཉེ་བར་ལེན་༼༡༢༩༽པའི་ཕུང་པོ་ལྔའི་རྒྱུན་ལ་དམིགས་ནས་བདག་ཐོག་མ་མེད་པ་ནས་འདིར་འོང༌། འདི་ནས་གཞན་དུ་འགྲོ་བའོ་སྙམ་ནས་བདག་དང་བདག་གི་བར་དམིགས་ལ། དེའི་གདག་གཞི་ཕུང་པོ་ལྔའི་ཚོགས་པ་ལ་དམིགས་ནས་དེ་དང་དེར་གྲུབ་པར་འཛིན་པ་ཆོས་ཀྱི་བདག་ཏུ་འཛིན་པ་ཡིན་ལ། དབུ་མ་ཐལ་འགྱུར་བས།
དམིགས་པ་ཡུལ་གྱི་ཁྱད་པར་ཡིན་པར་བཞེད་དེ། དང་པོ་ཕུང་པོ་ལྔ་ལ་བརྟེན་ནས་ང་ཙམ་པ་གང་ཟག་གི་བདག་འཛིན་གྱི་ཡུལ་དང༌། དེ་ལྟར་གྲུབ་པར་འཛིན་པ་གང་ཟག་གི་བདག་འཛིན་དང༌། དེའི་རྟེན་དུ་གྱུར་པའི་ཕུང་པོ་ལྔ་པོ་ཆོས་ཀྱི་འཛིན་པའི་ཡུལ་དང༌། དེ་ལྟར་གྲུབ་པར་འཛིན་པ་ཆོས་ཀྱི་བདག་འཛིན་ཡིན་པར་བཞེད་པས། གང་ལྟར་ཡང་གང་ཟག་གི་བདག་ནི་ཐ་སྙད་ཙམ་དུ་ཡང་མེད་ལ་བདག་ཏུ་འཛིན་པ་འདི་ཐ་སྙད་ཙམ་དུ་ཡོད་པས་དེའི་བཟུང་བ་ལྟར་ཡུལ་གྲུབ་མ་གྲུབ་དཔྱད་པ་ཡིན་ལ། སྤྱིར་འཁོར་བའི་རྩ་བ་དངོས་ལས་དགེ་བ་དང་མི་དགེ་བ་དང་ལུང་མ་བསྟན་པ་རྣམས་ཡིན་ལ། དེའི་རྩ་བ་ཡང་བདག་ཏུ་འཛིན་པ་མེད་ན་མི་འབྱུང་བས་རང་རྒྱུད་པས་འཁོར་བའི་རྩ་བ་བདག་ཏུ་འཛིན་པས་བཞེད་ལ་དེ་སྤང་བ་ན་སྒྱུ་མ་བྱེད་པ་བསད་ན་སྒྱུ་མའི་སྣང་བ་རྣམས་རང་བཞིན་གྱིས་ལྡོག་པ་བཞིན་འཕགས་པ་དགྲ་བཅོམ་པ་རྣམས་ཀྱིས་བདག་དང་བདག་གི་བར་འཛིན་པ་སྤངས་བས་འཁོར་བའི་འཁྲུལ་སྣང་ཐམས་༼༡༣༠༽ཅད་རང་བཞིན་གྱི་ལྡོག་པར་འགྱུར་བས་བདག་མེད་ལྟ་བས་གྲོལ་འགྱུར་གྱིས། བསྒོམ་པ་ལྷག་མ་དེ་དོན་ཡིན་ཞེས་གསུངས་་པ་བཞིན་ཡིན་ལ། གཞན་ཡང་འཁོར་རྩ་བདེན་འཛིན་ལ་བཞེད་དེ་བདེན་པར་འཛིན་པ་མེད་ན་བདག་ཏུ་ཡང་འཛིན་མི་ཤེས་པས་བདེན་འཛིན་སྤྱི་དང༌།
བདག་འཛིན་བྱེ་བྲག་པར་བཞེད་ནས་ཉན་རང་དགྲ་བཅོམ་པ་རྣམས་ཆོས་ཀྱི་བདག་མེད་པ་མ་རྟོགས་པར་གང་ཟག་གི་བདག་མེད་མི་ངེས་ཏེ། སྤྱི་ཁྱབ་མ་རྟོགས་པར་དགོས་ཁྱབ་མི་ངེས་པས་དེས་ན་ཉན་རང་འཕགས་པས་ཀྱང་ཆོས་ཀྱི་བདག་མེད་རྟོགས་དགོས་པར་གསུངས་ལ། དེས་ན་ཉན་རང་གིས་ཆོས་ཀྱི་བདག་མེད་རྟོགས་དགོས་མི་དགོས་ལ་རྩོད་པ་ཡིན་ལ། གཞུང་འདིའི་དགོངས་པ་ལྟར་ན་ལམ་གྱི་གེགས་ཕྱིན་ཅི་ལོག་གི་རྟོག་པ་བཞི་སྤང་བའི་ཐབས་ཀྱིས་སྐྱེས་བུ་འབྲིང་གི་ལམ་དངོས་དང་ཤུགས་ལ་རྣམ་མཁྱེན་དོན་གཉེར་གྱི་འདུན་པ་སེམས་བསྐྱེད་པ་འཕང་བས་ལེའུ་ལྔ་པ་ནས་སྐྱེས་བུ་ཆེན་པོའི་ལམ་བསྟན་པར་རྒྱལ་ཚབ་རྗེས་ཀྱང་བཞེད་པས། དེ་ལྟར་ན་འཁོར་བའི་རྩ་བ་བདག་འཛིན་དང་དེ་སྤང་ནས་ཐར་པ་ཐོབ་པར་ཡང་བཞེད་དགོས་ཏེ། ཕྱིན་ཅི་ལོག་གི་རྟོག་པ་བཞི་སྤང་བ་སྐྱེ་བུ་འབྲིང་གི་ལམ་གཙོ་བོ་ཡིན་དགོས་ཏེ། ཕལ་བས་ལམ་གྱིས་དབྱེ་༼༡༣༡༽བ་མི་རིགས་པའི་ཕྱིར་ལམ། གཙོ་བོ་ཡིན་ན་དེའི་འབྲས་བུ་ཐར་པ་ལས་འོས་མེད་ལ། ཐར་པའི་གོ་འཕང་ལམ་དེ་དག་གིས་མི་ཐོབ་ན་སྐྱེས་བུ་འབྲིང་གི་ལམ་དུ་བཞག་པ་དོན་མེད་པའི་ཕྱིར། དེས་ན་བདག་ཏུ་འཛིན་པ་འཁོར་བའི་རྩ་བ་ཡིན་ལ།
དེ་རང་གི་ངོ་བོ་གྲུབ་མ་གྲུབ་ཞེས་མིམ་འགོགས་གི དེའི་བཟུང་བ་ལྟར་ཡུལ་ལ་གྲུབ་མ་གྲུབ་དཔྱད་ནས་ཡུལ་དེ་ལྟར་བཟུང་བ་ལྟར་མ་གྲུབ་པར་ངེས་པས། ངེས་པ་དེས་བདག་ཏུ་འཛིན་པའི་རྟོག་པ་དེ་ལྡོག་པ་ཡིན༌། དང་པོ་ལ་གཉིས། ང་རྒྱལ་གྱི་ཞེན་ཡུལ་འགགས་པའི་ཚུལ་མདོར་བསྟན་པ་དང༌། རྒྱས་པར་བཤད་པའོ། ལམ་གྱི་གེགས་རྒྱུ་བདག་ལྟ་དང་འབྲས་བུ་ང་རྒྱལ་དང་དྲེགས་པ་འགོགས་པ་ལ། རྒྱལ་པོ་ནི་མི་རྣམས་ཀྱི་གཙོ་བོ་དང་བདག་གི་བ་ལ་དབང་པྱུག་པས་བདག་ལྟ་ཤས་ཆེས་པས་དེའི་མཚོན་ཏེ་ཤེས་པ་ནི། ། བདག་གམ་བདག་གི་སྙམ་དྲེགས་པས། ། སྲིད་པར་དམ་པ་སུ་ལ་འགྱུར། །
གང་ཕྱིར་ལུས་ཅན་ཐམས་ཅད་ལ། ། ཡུལ་རྣམས་ཐམས་ཅད་མཚུངས་ཕྱིར་རོ། བདག་ཉིད་ལ་བསྟོད་པའི་ཁྱད་པར་ཡོངས་སུ་རྟོགས་པ་ལ། ང་ནི་མངའ་བདག་གོ་ཞེས་བདག་གམ་བདག་ཏུ་འཛིན་པ་དང་ཡུལ་འདི་དག་ནི་བདག་གིའོ་སྙམ་དུ་དྲེགས་༼༡༣༢༽པ་ནི་དམ་པའི་སྐྱེ་བོ་ལ་མི་འདུད་པ་ཡིན་ལ་ང་རྒྱལ་ནི་སེམས་ཁེངས་པ་སྟེ་འདི་གཉིས་རྒྱུ་འབྲས་ཡིན་ལ་རང་གི་ཕུན་ཚོགས་ལ་དྲེགས་པའི་སྲེད་པ་ན་ལས་དང་ཉོན་མོངས་པ་ལར་ག་ལས་པ་སྐྱེ་བ་དང་འཆི་བ་བརྒྱུད་པས་འགྲོ་བ་ལྔར་འཁོར་བ་སྟེ། གནས་ལུགས་ལ་ཚུལ་བཞིན་སེམས་པའི་དམ་པ་སུ་ལ་འབྱུང་བར་འགྱུར་ཏེ་མི་འགྱུར་ལ། གང་གི་ཕྱིར་སྐྱེ་བོ་འགའ་ཞིག་ལ་ཡུལ་དགའ་ཞིག་སྐྱེ་བ་ཐམས་ཅད་དུ་དབང་བྱར་ཡོད་ན་དེ་ལྟར་བསྐྱེད་རིགས་ན་ཡང༌། སོ་སོའི་སྐྱེ་བོའི་ལུས་ཅན་ཐམས་ཅད་ལ་སྣོད་ལ་སོགས་པའི་ཡུལ་རྣམས་ཐམས་ཅད་ལས་དབང་གིས་རིམ་གྱིས་སྤྱད་བྱར་མཚུངས་པའི་ཕྱིར་རོ། དཔེར་ན་ནགས་ཚལ་དང་ཁང་མིག་ཐུན་མོང་དང༌། ཟློས་གར་མཁན་བཞིན་ནོ། གཉིས་པ་ལ་གསུམ།
དབང་ཕྱུག་གིས་དྲེགས་པ་དགགཔ་དང༌། རིགས་གྱིས་དྲེགས་པ་དགག་པ་དང༌། སྡིག་པ་སྤོང་བའི་ཐབས་གཞན་བསྟན་པའོ། དང་པོ་ལ་ལྔ། ། རྒྱུ་མཚན་ལྔས་རྒྱགས་པ་སྤང་བ་དང༌། ། རྒྱལ་པོས་ང་རྒྱལ་བྱ་མིམ་རིགས་པ་དང༌། ། ཆོས་དང་ཆོས་མིན་པ་བསམ་པ་དང༌། ། རྒྱལ་པོས་སྐྱོབ་པ་སྐྱེད་རིག་པ་དང༌། ། རྒྱལ་སྲིད་ལ་ཆགས་པ་དྲག་པོ་མི་རིགས་པའོ། དང་པོ་ལ་ལྔ།
བྲན་ལ་རྒྱལ་༼༡༣༣༽པོའི་མིང་བརྟགས་པས་དྲེགས་པ་མི་རིགས་པ་དང༌། ནོར་གཏོང་བ་དང་སྡུད་པ་ལ་དབང་ཡོད་པས་དྲེགས་པ་མི་རིགས་པ་དང༌། འདོད་རྒུར་ཡུལ་ལ་ལོངས་སྤྱོད་པས་དྲེགས་པ་མི་རིགས་པ་དང༌། འཇིག་རྟེན་གྱི་བསྲུང་བ་པོ་ཡིན་པས་དྲེགས་པ་མི་རིགས་པ་དང༌། སྐྱེ་དགུ་སྐྱོང་བར་བྱེད་པའི་བསོད་ནམས་ཅན་ཡིན་པས་དྲེགས་པ་མི་རིགས་པའོ། དང་པོ་ནི། འཇིག་རྟེན་གྱི་རྩོམ་པ་ཐམས་ཅད་རྒྱལ་པོ་ལ་དབང་དུ་བྱར་ཡོད་པས་དྲེགས་པར་རིགས་སོ་ཞེ་ན། ། ཚོགས་བྲན་དྲུག་ཆས་བསྟབ་གྱུར་པ། ། ཁྱོད་ཀྱི་དྲེགས་པ་ཅི་ཞིག་ཡིན། ། གང་ངམ་དེ་རུ་བྱ་བ་ནི། །
དབང་དུ་བྱས་ལ་རག་ལས་འགྱུར། སྔོན་བསྐལ་པ་དང་པོའི་མི་རྣམས་ཀྱིས་མ་བཏབ་པའི་འབྲས་ས་ལུ་ནུབ་པའི་འོག་ཏུ་ཞིང་སོ་སོར་བསྒོས་པ་ལས་འགའ་ཞིག་གི་ཞིང་འབྲས་བུ་ངན་པས་བཟང་པོ་རྣམས་ལ་རྐུ་བ་བྱེད་པ་ན་དེ་བསྲུང་བའི་ཆེད་དུ་རང་གི་འབྲས་བུའི་དྲུག་ཆ་གླ་རྔན་བྱིན་ནས་བསྲུང་བ་པོར་བསྐོས་པ་ལ་རྒྱལ་པོ་ཞེས་བྲན་ལ་མིང་རྒྱལ་པོར་བཏགས་པ་ཡིན་པས། ཁྱོད་ཀྱིས་དྲེགས་པ་བྱ་རིགས་ཅི་ཞིག་ཡིན་ཏེ། སྐྱེ་བོ་མང་པོའི་ཚོགས་ཀྱི་བྲན་འབྲས་བུའི་དྲུག་ཆས་བསྟབ་པའི་བྲན་དུ་གྱུར་པ་ཡིན་པའི་༼༡༣༤༽ཕྱིར། བྱ་བ་ཐམས་ཅད་ལ་ང་དབང་དགོས་པའི་ཕྱིར། དཔེར་ན་རྒྱལ་པོས་བྲན་ལ་ལས་བྱེད་པ་པཽར་བསྐོས་པ་ལའང་ང་རྒྱལ་མི་རིགས་་པ་བཞིན་ནོ། གཉིས་པ་ནི། གལ་ཏེ་རྒྱལ་པོ་ནི་ནོར་གཏོང་བ་དང་སྡུད་པ་ལ་དབང་བས་དྲེགས་པར་རིགས་སོ་ཞེ་ན། ། ཇི་ལྟར་གསོ་བྱ་འཐོབ་ཐོབ་པ། ། རྗེ་བོ་གཏོང་བོར་སེམས་དེ་བཞིན། །
རྗེ་བོ་སྦྱིན་བྱ་བྱིན་བྱས་ནས། ། བདག་ནི་གཏོང་བ་བོ་སྙམས་རློམ། ཇི་ལྟར་རྒྱལ་པོའི་གསོ་བྱའི་ཚོགས་བྲན་ལས་འབོབ་པར་བྱ་བ་སྦྱིན་བྱ་ལོ་ཕོག་གམ་ཟླ་ཕོག་སོགས་བོབ་ནས་བདག་ཉིད་ལ་དམན་པའི་སེམས་དང༌། རྒྱལ་པོ་ལ་མཐོ་བའི་སེམས་བསྐྱེད་དེ་རྗེ་བོ་ནི་གཏོང་བ་པོའི་སྙམ་དུ་སེམས་པ་དེ་བཞིན། རྒྱལ་པོ་ཡང་གསོ་བྱའི་ཚོགས་ལ་གླ་རྔན་བྱིན་ནས་བདག་ནི་གཏོང་བ་པོའི་སྙམ་དུ་རློམ་སེམས་པ་ཡིན་ནོ། དེས་ན་གཉིས་ཀ་སྦྱིན་པ་ལ་ལྟོས་པ་ཡིན་ན་རྒྱལ་པོ་ཁོ་ན་དྲེགས་མི་འོས་སོ། དཔེར་ན་ཁོལ་པོ་ལ་གླང་རྒན་བྱིན་པས་གཏོང་བ་པོར་དྲེགས་པ་བཞིན་ནོ། གསུམ་༼༡༣༥༽པ་ནི། རྒྱལ་པོ་ཡུལ་རྣམས་ལ་རང་དབང་དུ་ལོངས་སྤྱོད་པས་དྲེས་པར་རིགས་སོ་ཞེ་ན། ། གཞན་རྣམས་ཀྱི་ནི་སྡུག་བསྔལ་གནས།
ཁྱོད་ལ་ཕྱིན་ཅི་ལོག་ཏུ་དྲན། ། གཞན་གྱིས་ལས་གྱིས་འཆོ་ཁྱོད་ལ། ། དགའ་བ་གང་གིས་བསྐྱེད་པར་འགྱུར། བུད་མེད་དང་ཆང་དང་རྒྱན་པོ་འགྱེད་པ་ལ་སོགས་པ་ལ་ཆགས་པ་ལྟར་ཡུལ་ལ་ཤིན་ཏུ་ཆགས་པ་ནི་གཞན་འཕགས་པ་རྣམས་ཀྱིས་སྡུག་བསྔལ་གྱི་གནས་སུ་བཤད་ན། དེས་དབང་ཕྱུག་འདི་ནི་རྒུད་པ་དུ་མའི་རྒྱུ་ཡིན་བཞིན་དུ་ཁྱོད་ལ་མངོན་པར་མཐོ་བའི་གནས་དང་མཐུན་པ་མ་ཡིན་པ་ལ་ཕྱིན་ཅི་ལོག་ཏུ་བདེ་བ་ཕན་ཚོགས་ཀྱི་རྒྱུར་དྲན་པའི་ཕྱིར། དེ་བདེ་བ་ཕུན་ཚོགས་ཀྱི་རྒྱུར་མི་རིགས་ཏེ། སྐྱེ་བོའི་ཚོགས་མང་པོ་བསྲུང་བའི་ལས་ཀྱིས་སྡུག་བསྔལ་བར་ཆད་མེད་པར་མྱོང་བའི་གཞན་གྱིས་ལས་ཀྱིས་འཚོ་དགོས་པ་ཁྱོད་ལ་དགའ་བའི་རྒྱུ་གང་གིས་བསྐྱེད་པར་འགྱུར་ཏེ་རྒུད་པ་དུ་མའི་རྒྱུ་ཡིན་པའི་ཕྱིར་རོ། དཔེར་ན་རྐུན་པོ་ཆད་པས་གཅོད་པའི་ལས་སུ་བརྐོ་བ་ལ་དགའ་བར་མི་རིགས་པ་བཞིན་ནོ། བཞི་པ། རྒྱལ་པོ་འཇིག་རྟེན་གྱི་བསྲུང་བ་པོ་ཡིན་པས་རྒྱགས་རིགས་པོ་ཞེ་ན། །
འཇིག་རྟེན་གྱི་ནི་སྲུང་པོ་དང༌། ། བསྲུང་བྱར་ས་བདག་སྣང་༼༡༣༦༽འགྱུར་ན། ། ཅི་སྟེ་གཅིག་གི་དྲེགས་ཡོད་ཅིང༌། ། ཅི་སྟེ་གཞན་གྱི་དྲེགས་བྲལ་མིན། རྒྱལ་པོ་བདག་ནི་འཇིག་རྟེན་གྱི་བསྲུང་བ་བདག་ལ་རག་ལས་སོ་སྙམ་ནས་དྲེགས་པ་བྱེ་བར་གྱུར་ན། བདག་བསྲུང་བ་འཇིག་རྟེན་ལ་རགས་ལས་པ་ཉིད་ཀྱི་ཕྱིར། ཅི་སྟེ་སྲུང་བ་པོ་ལ་ལྟོས་ཏེ་དྲེགས་པ་ཡོད་ན། རྒྱུ་མཚན་ཅི་སྟེ་གཞན་གྱིས་བསྲུང་བྱ་ཡིན་པ་ལ་ལྟོས་པས་དྲེགས་པ་དང་བྲལ་བ་ང་རྒྱལ་མེད་པར་འགྱུར་རིགས་ཏེ་སྲུང་བ་པོ་རང་བཞིན་གྱིས་གྲུབ་པ་མེད་པའི་ཕྱིར་རོ། དཔེར་ན་ཁྱོ་ཤུག་གཅིག་གིས་གཅིག་བསྲུང་བ་དང༌། སེངྒེའི་ནགས་དང༌།
ནགས་ཀྱི་སེངྒེ་བཞིན་ནོ། ལྔ་པ། རྒྱལ་པོ་ནི་རིགས་ལ་བརྟེན་ནས་བསོད་ནམས་ཀྱི་ལས་ཅན་རང་གཞན་གྱི་དགེ་བ་ཕུན་སུམ་ཚོགས་པའི་འབྱོར་བ་ཅན་ཡིན་པས་དྲེགས་རིགས་སོ་ཞེ་ན། རིགས་ཀུན་ནང་ནས་རངལས་ལ། ། དགའ་བས་འཚོ་རྣམས་རྙེད་པར་དཀའ། ། གལ་ཏེ་ཁྱོད་ལ་མིམ་དགེར་འགྱུར། ། དེས་ན་ཁྱོད་ལ་འགྲོ་བཟང་དཀོན། དེང་སང་སྙིགས་མ་ལྔ་བདོ་བས་རིགས་ལ་བསྟེན་ནས་ཐམས་ཅད་རང་རང་གི་ལས་ལ་བརྟེན་པའི་འཚོ་བ་རྙེད་པར་དཀའ་སྟེ་ཕལ་ཆེར་མི་བརྟན་པར་སྣང་བའི་ཕྱིར། གལ་ཏེ་ཁྱོད་ལ་དེ་དག་གི་བསོད་ནམས་༼༡༣༧༽ཀྱི་དྲུག་ཆ་འཕྲོག་པ་པོ་ཡིན་ན་མི་དགེ་བ་སྡིག་པའི་ལས་སྐྱེ་བར་འགྱུར་ལ་བསོད་ནམས་མ་ཡིན་པར་ཕལ་ཆེ་བས། ཁྱོད་ལ་འགྲོ་བ་བཟང་པོ་མངོན་མཐོ་ཐོབ་པར་དཀོན་པར་འགྱུར་ཏེ།
རང་གི་སྡིག་པ་ཁོ་ནས་རྒྱལ་པོ་རྣམས་ལ་བདེ་འགྲོ་མི་སྲིད་ན། སྐྱེ་འགྲོ་མཐའ་དག་གི་སྡིག་པས་སྨོས་ཅི་དགོས། དཔེར་ན་མཛེ་ཅན་སྨན་མི་བརྟེན་པར་འོ་མ་དང་ཉ་ཤ་ཟ་འདོད་པ་བཞིན་ནོ། གཉིས་པ། རྒྱལ་པ་ནི་འཇིག་རྟེན་གྱི་མགོན་དང་རང་དབང་བ་ཡིན་པས་ང་རྒྱལ་རིགས་སོ་ཞེ་ན། ། གཞན་གྱིས་བསྐུལ་ཏེ་བྱེད་པ་གང༌། ། དེ་ནི་ས་སྟེང་བླུན་ཞེས་བྱ། ། ཁྱོད་དང་མཚུངས་པའི་གཞན་དབང་གཞན། ། འགའ་ཡང་ཡོད་པ་མ་ཡིན་ནོ། གངཞིག་ཕ་རོལ་པོས་བསྐུར་ཏི་ཅུང་ཟད་ཅིག་བྱེད་པའམ་རྟོག་པར་འགྱུར་གྱི་རང་དབང་གིས་མ་ཡིན་པ་དེ་ལ་ནི་འཇིག་རྟེན་ན་བླུན་པོ་ཞེས་བྱ་སྟེ།
འདི་ན་རྒྱལ་པོ་ཇི་ལྟར་གཞན་གྱི་དབང་དུ་གྱུར་པའི་གཞན་དབང་ཅན་འགའ་ཡང་ཡོད་པ་མ་ཡིན་ཏེ། དེ་ནི་བློན་པོ་སོགས་གྲོགས་དུ་མས་བསྐུལ་ཏེ་བྱེད་པ་བྱས་པ་ཕལ་ཆེར་གཞན་ལ་རག་ལས་པའི་རང་བཞིན་ཅན་བྱ་མ་རྟའི་མིག་ཅན་ཉིད་ཀྱིས་ཕྱིར། དཔེར་ན་ཁྱི་དང་སྤྲེའུ་བཟུང་བ་དང་བཏང་བ་ལ་གཞན་གྱི་བསྒོ་བ་ཉན་པ་བཞིན་ནོ། གསུམ་པ་ལ་ལྔ། རྒྱལ་པོས་གཞན་ལ་༼༡༣༨༽འཚེ་བའི་ལས་ཆོས་མིན་པར་སྒྲུབ་པ་དང༌། ཆོས་ཡིན་པ་དགག་པ་དང༌། དྲང་སྲོང་གིས་བཤད་པ་ཀུན་ཚད་མར་མི་བྱེད་པ་དང༌། དགྲ་བོ་ལ་འཚེ་བ་ཆོས་མིན་པ་དང༌། གཡུལ་ངོར་ཤི་བདེ་འགྲོའི་རྒྱུ་མིན་པའོ། དང་པོ་ལ་གསུམ།
འཇིག་རྟེན་བསྲུང་བ་རྒྱལ་པོ་ལ་རགས་ལས་པས་ང་རྒྱལ་བྱ་མི་རིགས་པ་དང༌། རྒྱལ་པོས་སྡིག་ཏོ་ཅན་ཚར་གཅོད་པ་ཆོས་སུ་མི་རུང་བ་དང༌། རྒྱལ་པོས་མ་རུང་བ་ཚར་གཅོད་པ་སྡིག་པར་མི་འགྱུར་བ་དགག་པའོ། དང་པོ། འཇིག་རྟེན་པ་རྣམས་ལ་གཞན་གྱི་གནོད་པ་སྲུང་བ་རྒྱལ་པོ་ལ་རག་ལས་པས་ང་རྒྱལ་རིགས་སོ་ཞེ་ན། ། བསྲུང་བ་ང་ལ་རག་ལས་ཞེས། ། འཇིག་རྟེན་ལས་ནི་གླ་ལེན་ཞིང༌། རང་ཉིད་ཀྱིས་ཀྱང་སྡིག་བྱེད་ན། དེ་མཚུངས་བརྩེ་མེད་སུ་ཞིག་ཡིན། གལ་ཏེ་འཇིག་རྟེན་གྱི་ཡུལ་འཁོར་བསྲུང་བ་ང་ལ་རག་ལས་སོ་སྙམ་དུ་འཇིག་རྟེན་ལས་གླེ་ལན་ན།
དམ་པའི་ཚུལ་ལུགས་ལ་ཞུགས་ནས་སྐྱེ་བོ་ཕོངས་པ་སོ་སོར་བསྐྱང་བ་ལྷུར་ལེན་དགོས་ཏེ། ཁས་བླང་རྗེས་སུ་སྒྲུབ་དགོས་པའི་ཕྱིར། དེ་ལྟར་མི་བྱེད་དེ། གླ་རྔན་མི་སྟེར་བ་དང་མི་ནུས་པ་དང༌། སྡིག་ཏོ་ཅན་༼༡༣༩༽ལ་བསད་པ་དང་བཅིང་བ་དང་བརྡེག་པ་དང༌། བསྡིགས་པ་དང་བསྐྲད་པ་དང༌། སྲོག་འཕྲོག་པའི་བར་དུ་བྱེད་པའི་ཁྲེལ་མེད་པ་འདིས་བསྲུང་བའི་འབྲས་བུ་འཇིག་རྟེན་ལས་གླ་ལེན་ཞིང༌། དེའི་ཆེད་དུ་རང་ཉིད་ཀྱིས་ཀྱང་སྡིག་པ་བྱེད་པ་དེ་དང་མཚུངས་པའི་སྙིང་བརྩེ་བ་མེད་པ་མེད་པ་སུ་ཞིག་ཡོད། དཔེར་ན། ཤན་པ་རུས་བ་བརྡུང་པའི་ཟེག་མ་མིག་ཏུ་སོང་བ་སྨན་པ་ལ་བསྟན་པ་ཟུག་རྔུ་མི་འབྱིན་ལ་མིག་འཁྲུག་བཞི་བའི་སྨན་བྱིན་ཞིང་ཡང་ཡང་གླ་ལེན་པ་ལ་སྨན་པ་གཞན་དུ་སོང་བ་ལ་སྨན་པའི་བུས་ཟུང་རྔུ་ཕྱུང་བས་ཞི་བ་བཞིན་ནོ། །
གཉིས་པ། དེ་ལྟ་ནའང་རྒྱལ་པོས་སྡིག་ཏོ་ཅན་ལ་བརྩེ་བ་མི་བྱ་སྟེ་དེ་དག་ཚར་མི་གཅོད་ན་འཇིག་རྟེན་འདི་དག་ཉམས་པར་འགྱུར་བས་དེའི་ཕྱིར་འཇིག་རྟེན་བསྲུང་བའི་ཕྱིར་སྡིག་ཏོ་ཅན་ཚར་གཅོད་པ་རིགས་སོ་ཞེ་ན། ། སྐྱེ་བོ་སྡིག་པ་བྱེད་རྣམས་ལ། ། གལ་ཏེ་བརྩེ་བ་བྱ་མིན་ན། ། བྱིས་པ་སོ་སོ་སཀཡེ་བོ་ནི། ། ཐམས་ཅད་བསྲུང་བྱར་མི་འགྱུར་རོ། ། གལ་ཏེ་མི་དགེ་བ་བྱེད་པའི་སྐྱེ་བོ་དེ་དག་བརྩེ་བར་བྱ་བ་མ་ཡིན་ན་དེའི་ཕྱིར། བྱིས་པ་སོ་སོའི་སྐྱེ་བོ་ཐམས་ཅད་བསྲུང་བྱར་མི་འགྱུར་རོ། ། དེ་ལ་བྱིས་པ་ཞེས་བྱ་བ་ནི་རྒན་གཞོན་གྱི་བྱིས་པ་མ་ཡིན་ལ། འཕགས་པ་ལྟོས་པའི་དམ་པའི་སྤྱོད་པ་མ་ཡིན་པར་སྤྱོད་པ་རྣམས་ཡིན་ལ།
སོ་སོའི་སྐྱེ་བོ་ནི་འཕགས་པའི་ལམ་མ་སྐྱེས་པ་སྟེ་མི་དགེ་བའི་ལས་༼༡༤༠༽བྱེད་པ་ཉིད་ཀྱིས་ན་དེ་གཉིས་དང་ལྡན་པའི་ཕྱིར་བྱིས་པ་སོ་སོའི་སྐྱེ་བོ་ཞེས་བྱའོ། ། བརྩེ་བ་ཅན་ནི་དེ་དག་ཡོངས་སུ་སྐྱོང་བ་ཡིན་ན། སྡིག་ཅན་ཚར་གཅོད་ཅིང་མི་བསྲུང་བར་གླ་ལེན་བ་ནི། དཔེར་ན། འཇིག་རྟེན་ན་ཆོམ་རྐུན་པར་མ་གྲགས་པའི་ཆོམ་རྐུན་ཆེན་པོ་གྲོང་དང་གྲོང་ཁྱེར་ལ་གནས་པ་བཞིན་ནོ། ། གསུམ་པ། སྐྱེ་དགུ་བསྐྱང་བར་བྱ་བའི་ཕྱིར་གདུག་པ་ཅན་རྣམས་ཚར་གཅོད་པ་ན་རྒྱལ་པོ་ལ་སྡིག་པར་མི་འགྱུར་ཏེ། དམ་པ་དག་ལ་ཕན་འདོགས་པའི་ཕྱིར་རོ་ཞེ་ན། ། བདག་ཉིད་དགའ་བ་བསྐྱེད་པ་ཡི། ། རྒྱུ་ནི་གང་དུ་ཡོད་མིན་འགྱུར། །
ལུང་ལ་སོགས་པའི་རྒྱུ་རྣམས་ནི། ། བསོད་ནམས་མིན་ལ་འཇིགས་ཡོད་མིན། བྱ་བ་མ་ཡིན་པ་ལ་ཞུགས་པས་བདག་ཉིད་དགའ་བསྐྱེད་པའི་རྒྱུ་ནི་གང་ན་ཡོད་མིན་ཏེ་མེད་པ་མ་ཡིན་ཏེ། ཉ་དང་ཕག་གསོད་པ་ལ་སོགས་པ་སྡིག་པའི་ལས་ལ་དགའ་བའི་བདག་ཉིད་ཅན་རྣམས་ཀྱང་དུད་འགྲོ་གསོད་པ་འདི་ནི་ཁོ་བོ་ཅན་གི་རིགས་བརྒྱུདལས་་འོང་བ་ཞིག་ཡིན་འདི་ནི་སྐྱེ་རྒུའི་བདག་པོས་འཚོ་བའི་ཆེད་དུ་སྤྲུལ་པ་པོའོ་ཞེས་ལུང་དང་རིག་པ་ལྟར་སྣང་རྒྱུ་མཚན་དུ་བྱས་པ་རྣམས་ཀྱི་བསོད་ནམས་མ་ཡིན་པའི་སྡིག་པའི་ལས་ལ་འཇིགས་པ་ཡོད་པ་མ་ཡིན་པ་བཞིན་རྒྱལ་པོ་ཡང་དེ་ལྟར་ཞུགས་པ་ཡིན་པས་ཆད་པ་པོ་ལུགས་བཞིན་བྱེད་པ་པོ་༼༡༤༡༽རྒྱལ་པོ་རྣམས་དང་ཆོས་མ་ཡིན་པ་འདོན་པ་ལ་སོགས་པ་སྡོམ་པ་མ་ཡིན་པ་ཅན་ནོ་ཞེས་དང༌། རྗེས་སུ་དཔག་པ་དང༌། དཔེ་ཉེ་བར་འཇལ་བ་དང་མངོན་སུམ་དག་གིས་བསོད་ནམས་མ་ཡིན་པ། དེ་ཡོད་པས་རྒྱལ་པོ་རྣམས་ལ་སྡིག་པ་ཡོད་དེ། དཔེར་ན། ཟས་སྔ་མ་མ་ཞུ་བ་ཞུ་བར་བསམ་ནས་ཕྱི་མ་མང་དུ་ཟ་བ་བཞིན་ནོ། གཉིས་པ་གསུམ།
མ་རུང་བ་ཚར་བཅད་ནས་འཇིག་རྟེན་སྐྱོང་བ་ཆོས་ཡིནཔ་དགག་པ་དང༌། བློ་ཕུན་ཚོགས་དང་ལྡན་པས་རྒྱལ་པོ་སྲེད་པའི་འཇིག་རྟེན་སྐྱོང་བ་ཆོས་མིན་པའི་དཔེ་དང༌། རྒྱགས་པ་དང་བག་མེད་པའི་གཞི་ཡིན་པས་ཆོས་མིན་པའི་རྒྱུ་མཚན་ནོ། དང་པོ། རྒྱལ་པོས་འཇིག་རྟེན་སྐྱོང་བ་མཐོ་རིས་ཀྱི་རྒྱུ་ཡིན་པས་ཆོས་ཡིན་ལ་རྒྱལ་པོ་ལ་ཆོས་གཞན་མི་དོགས་སོ་ཞེ་ན། ། ཡང་དག་བསྲུང་བྱེད་ཅེས་བྱ་བ། ། གལ་ཏེ་ས་བདག་ཆོས་ཡིན་ན། ། ཉོན་མོངས་བཟོ་མཁན་རྣམས་ལ་ཡང༌། ། ཅི་སྟེ་ཆོས་སུ་འགྱུར་མ་ཡིན། ཇི་ལྟར་གླ་བ་ཇི་ལྟ་བ་བཞིན་ཡང་དག་པར་འཇིག་རྟེན་པ་སྲུང་བར་བྱེད་པ་པོ་རྒྱལ་པོ་ཅེས་བྱ་བ་དྲུག་ཆས་གླས་པའི་ཕྱིར་རྒྱལ་པོ་རྣམས་ལ་ཆོས་སུ་མི་འགྱུར་ཏེ།
འགྱུར་ན་ཤེས་མཁན་མགར་བ་སོགས་ལས་ཉོན་མོངས་པས་འཚོ་བའི་བཟོ་མཁན་རྣམས་ལ་ཅི་སྟེ། དགེ་བའི་ཆོས་སུ་མི་འགྱུར་ཏེ་རྒྱུ་མཚན་མཚུངས་པའི་ཕྱིར་རོ། དཔེར་ན་ཡུལ་ཁམས་དང་མི་བསྲུང་བའི་སྒོ་བ་དང་མཚོན་༼༡༤༢༽བརྡུང་བར་བྱེད་པ་བཞིན་ནོ། གཉིས་པ། འདིར་འཇིན་རྟེན་ཐམས་ཅད་ཀྱང་རྒྱལ་པོ་ལ་རགས་ལས་ཏེ། དེའི་ཕྱིར་རྒྱལ་པོ་སྨད་བྱ་མ་ཡིན་ནོ་ཞེ་ན། ། འཇིག་རྟེན་ས་བདག་རགས་ལས་པའི། ། ས་བདག་དེ་ནི་སྨད་དེ་དཔེར། ། དམ་པས་འཇིག་རྟེན་ཀུན་གྱི་མ། ། སྲིད་པ་ཡི་ནི་སྲིད་པ་བཞིན། །
དེ་ཡང་ཁྱིམ་ན་གནས་པ་དང་རབ་ཏུ་བྱུང་བ་དང་བཅས་པའི་འཇིག་རྟེན་གྱི་བྱ་བ་ཐམས་ཅད་ས་བདག་ལ་རགས་ལས་མོད། དེ་ལྟ་ན་ཡང་སྨད་བྱར་ངན་པར་བརྩི་སྟེ་དཔེར་ན། སྲེད་པ་དང་བཅས་པ་ལ་སྐྱེ་བ་ཐོབ་ལ་སྲེད་པ་དང་བྲལ་བ་ལ་སྐྱེ་བ་མ་མཐོང་བས་སྲིད་པའི་སྲེད་པ་འཁོར་བར་འགྲོ་བའི་སྐྱེད་པར་བྱེད་པ་པོའི་མ་ཡིན་མོད། དམ་པ་ཕྱིན་ཅི་མ་ལོག་པར་གཟིགས་པ་མངའ་བ་རྣམས་ཀྱིས་སྨད་པར་བྱ་བ་ཉིད་དུ་འགྱུར་ཏེ། རྒྱལ་པོ་འཇིག་རྟེན་སྐྱོང་པའི་ཕར་འགྱུར་མོད། སྲིད་པའི་སྲེད་འཇིག་རྟེན་བསྐྱེད་པར་བྱ་བའི་མ་ལྟ་བུར་སྨད་བྱ་ཡིན་ཏེ། རང་དོན་སྒྲུབ་པ་ལྷུར་བྱེད་པའི་ཕྱིར་རོ། དཔེར་ན། འབྲོག་དགོན་པའི་ཚོང་པ་རྫས་ལ་ཧ་ཅང་རིན་ཐང་ཆེན་པོ་བྱེད་པ་སྨད་པར་བྱ་བ་བཞིན་ནོ། གསུམ་པ།
རྒྱལ་པོ་བརྩེ་བ་དང་ལྡན་པའི་འཇིག་རྟེན་ཡང་དག་པར་སྐྱོང་བས་ཆོས་སུ་འགྱུར་རོ་ཞེ་ན། བླུན་མིན་རྒྱལ་སྲིད་མི་འཐོབ་ལ། ། བླུན་ལ་བརྩེ་བ་ཡོད་མིན་ན། ། སྲུང་བོ་ཡིན་ཡང་མི་ཡི་བདག ། བརྩེ་བ་མེད་ལ་ཆོས་མི་གནས། རྒྱལ་སྲིད་སྐྱོང་བ་རྒྱགས་པ་དང་བག་མེད་པ་ཐམས་ཅད་ཀྱི་གཞིར་གྱུར་པ། ༼༡༤༣༽དབང་ཕྱུག་ལ་ཆགས་པས་རང་དང་གཞན་གྱི་སྐྱེ་བ་ལ་ཕན་འདོགས་པའི་ལམ་བོར་ནས་འཇིག་རྟེན་གཡི་བྱ་བ་ལ་གཡེངས་བ། ཡིད་གཏད་པ་མེད་པ། ཚུལ་ཁྲིམས་ལས་བཟློག་པ་འདི། བླུན་པོ་ཁོ་ནས་རྒྱལ་སྲིད་འཐོབ་ལ།
བླུན་པོར་གྱུར་པའི་རྒྱལ་པོ་ལ་བརྩེ་བ་མི་གནས་ཏེ་ང་རྒྱལ་ཆེས་ལྷག་པའི་ཕྱིར་མིའི་བདག་པོ་བརྩེ་བ་མེད་པ་ལ་ནི་དགེ་ཆོས་ཡོད་པ་མ་ཡིན་ཏེ་འཚེ་བ་ཕལ་ཆེ་བའི་ཕྱིར་རོ། བྱང་སེམས་འཕགས་པས་བསམ་བཞིན་དུ་རྒྱལ་སྲིད་བཟུང་བ་ནི་མ་གཏོགས་སོ། དཔེར་ན་རྒྱལ་པོ་དྲག་པོའི་བྱིན་གྱིས་ཆད་པས་ཕོག་པའི་མི་གསེར་འཇལ་དུ་མ་ནུས་པ་ལ་ཁྲོས་པས། དེའི་གྲོགས་བཤེས་ཚན་ཞིག་ཡོད་པས་གསེར་འཇལ་དུ་བཅུག་པས་རྒྱལ་པོ་མགུ་ནས་བློན་པོར་བཞག་པས་དེས་ཀྱང་རྒྱལ་པོ་མཉེས་པའི་ཕྱིར་མཚོན་གྱིས་བསད་མི་ནུས་པ་ཐམས་ཅད་མེར་བསྲེགས་ཞིང་སྲོག་ཆགས་འབུམ་ཕྲག་མང་པོ་བསད་པས་རྒྱལ་པོ་དེས་ཀྱང་དེ་ལ་ཡི་རང་བ་བཞིན་རྒྱལ་པོ་རྣམས་ལ་འདི་དག་ཐམས་ཅད་ཚང་བས། སྲུང་བ་པོ་ཡིན་ཀྱང་ཆོས་ཡོད་པ་མ་ཡིན་ནོ། གསུམ་པ་ལ་གཉིས། དྲང་སྲོང་གིས་བཤད་པ་ཀུན་ཚད་མར་མི་རུང་བའི་རྒྱུ་མཚན་དང༌། ལུགས་ཀྱི་བསྟན་བཅོས་ཚད་མར་བྱས་པས་འཇིག་རྟེན་པ་བདེ་བའི་ངེས་པ་མེད་པར་བསྟན་པའོ། དང་པོ། དྲང་སྲོང་གིས་བྱས་པའི་རྒྱལ་རིགས་ཀྱིས་ལུགས་ཀྱི་ཆོས་ཀྱིས་འཚེ་བ་བྱས་ཀྱང་རྒྱལ་པོ་ལ་ཆོས་མ་ཡིན་པ་མེད་དོ་ཞེ་ན།
༼༡༤༤༽དྲང་སྲོང་རྣམས་ཀྱིས་སྤྱོད་པ་ཀུན། ། མཁས་པས་བྱེད་པ་མ་ཡིན་ཏེ། ། གང་གི་ཕྱིར་ན་དེ་དག་ལའང༌། ། དམན་འབྲིང་ཁྱད་འཕགས་ཡོད་ཕྱིར་རོ། ། དྲང་སྲོང་རྣམས་ཀྱི་བསྟན་བཅོས་ནས་བྱུང་བ་ཀུན། མཁས་པ་བློ་གྲོས་དང་ལྡན་པས་བྱེད་པ་མ་ཡིན་ཏེ། རྒྱུ་མཚན་གང་གིས་ཕྱིར་ན། བསྟན་བཅོས་ལས་འཚེ་བ་ཆོས་སུ་བཤད་པ་ནི་དམན་པ་དང༌། ། གང་ཞིག་འགྱུར་རམ་མི་འགྱུར་སྙམ་ཞིང་ཐེ་ཚོམ་ཟབ་འབྲིང་པོ། གང་འཚེ་བ་ནི་ཆོས་མ་ཡིན་པ་ཁོ་ན་ཞེས་འདོད་པ་དེ་ནི་ཁྱད་པར་འཕགས་པ་ཡོད་པའི་ཕྱིར་རོ།
དེ་ཕྱིར་དྲང་སྲོང་གྱི་རོལ་བ་ཐམས་ཅད་ཀྱིས་བསྟན་བཅོས་ནི་ཚད་མ་མ་ཡིན་ཏེ། རང་རང་གི་འདོད་པས་སྦྱར་བའི་བསྟན་བཅོས་ཡིན་ཏེ། ཇི་ལྟར་ན་གནས་འཇོག་གདོལ་པ་མོ་དབང་མོ་ཕྲེང་བ་ཅན་ལ་ལོག་པར་ཞུགས་པ་དང༌། ། དེ་ནས་བུ་དག་སྐྱེས་སོ་ཞེས་ཐོས་སོ། ཛ་མད་དག་ནའི་བུས་ཀྱང་བེའུ་འཕྲོག་པས་ཁྲོས་ནས་ཀྲི་ཏ་བི་ཧྱའི་སྲིད་སྒྲུབ་ཀྱི་ལག་པ་སྟོང་བཟུང་བར་བྱས་ཏེ། དུལ་ཞིང་བཟོད་དང་ལྡན་པ་ཡང་གཤིས་ངན་མཁོན་དང་བཅས་པ་བརྟན་པ་བྲལ་བ་དང༌། མ་མ་ཎ་མ་ས་རྦད་ནས་ལན་ཉི་ཤུ་གཅིག་གི་བར་དུ་རྒྱལ་རིགས་དག་ཁ་དག་བར་བྱས་པས། དྲང་སྲོང་གཅིག་གིས་བྱས་པ་ཀུན་གྱིས་བྱེད་པ་མ་ཡིན་ནོ། དཔེར་ན་དྲང་སྲོང་གཅིག་གིས་བྱས་པའི་བསྟན་བཅོས་ལས་བགྲོད་བྱ་མིན་པ་ལ་བགྲོད་པར་འདོད་པ་ཀུན་གྱིས་མིན་པ་བཞིན་ནོ། གཉིས་པ།
རྒྱལ་པོ་༼༡༤༥༽རྒྱལ་པོ་སྔ་རབ་པ་རྣམས་ཀྱི་བསྟན་བཅོས་ཚད་མར་བྱས་ནས། འཇིག་རྟེན་ལེགས་པར་བརྐྱང་བར་བསྐྱང་བས་བསྟན་བཅོས་ཚད་མ་ཡིན་ནོ་ཞེ་ན། ། སྔར་གྱིས་བདག་དགེ་རྣམས་ཀྱིས། ། འཇིག་རྟེན་བུ་ལྟར་བསྐྱང་པ་དེ། ། རྩོད་དུས་ཆོས་ལ་བརྟེན་རྣམས་ཀྱིས། ། དེང་སང་རི་དྭགས་དགོན་པར་བྱས། སྔ་རོལ་གྱིས་དུས་ན་བྱོན་པའི་ས་བདག་འཁོར་ལོས་བསྒྱུར་བ་ལ་སོགས་པས་དགེ་བ་སྙེ་རིགས་པ་དང་མི་རིགས་པར་དཔྱོད་པའི་སྒོ་ནས་དགེ་བ་བཅུའི་ལས་ལམ་ལ་གནས་ཤིང༌། བུ་གཅིག་པ་སྡུག་པ་ལྟར་འགྲོ་བ་དགའ་བ་དང༌། རྗེས་སུ་འབྲེལ་བའི་བསྟན་བཅོས་ཚད་མར་བྱས་ནས་ཆོས་དང་མཐུན་པར་འཇིག་རྟེན་སྐྱོང་བར་བྱེད་ན། དེ་ལྟར་ནི་རྩོད་པའི་དུས་སུ་སྐྱེ་བའི་རྒྱལ་པོ་རང་གི་སེམས་ཀྱི་བདག་ཉིད་རྟོག་པ་ངན་པའི་གཞན་དབང་གྱུར་པ་ནོར་ཙམ་གཙོ་བོར་གྱུར་པ་སྙིང་རྗེ་མེད་པ་རྣམས་ཀྱིས་ཆོས་དང་མི་མཐུན་པའི་བསྟན་བཅོས་ཚད་མར་བྱས་ཤིང༌།
ཆོས་དང་མཐུན་པ་བོར་ནས་ཇི་ལྟར་རི་དྭགས་ཀྱི་དགོན་པར་གྱུར་པ་དེ་ལྟར་འཇིག་རྟེན་སྟོང་པར་བྱས་པས་ལུགས་ཀྱིས་བསྟན་བཅོས་ཚར་མར་མི་རུང་ངོ༌། དཔེར་ན་ཀླ་ཀློ་བུ་རམ་གྱི་ཤིང་ཡོངས་སུ་རྫོགས་པར་མ་སྐྱེས་པ་འཚིར་བ་བཞིན་ནོ། བཞི་པ། འདིར་རྒྱལ་པོས་སྐབས་ལ་བབ་ན་དགྲ་ལ་བསྣུན་པ་ལ་ཆོས་མིན་པ་མེད་དེ། བསྟན་བཅོས་ལས་མཐོང་བའི་ཕྱིར་ཞེ་ན། ། གྲགས་སུ་བསྣུན་པའི་རྒྱལ་པོ་ལ། ། གལ་ཏེ་སྡིག་པ་༼༡༤༦༽ཡོད་མིན་ན། ། རྐུན་པོ་གཞན་རྣམས་ལའང་དེ། ། དང་པོ་ཉིད་དུ་ཡོད་མ་ཡིན། ། གལ་ཏེ་དགྲ་དག་གམ་གཞན་ཡང་རུང་གླག་ཏུ་བསྣུན་པ་སྟེ་གླགས་བལྟ་བ་རྙེད་པའི་སྐབས་སུ་བབ་ན་གླགས་བསྣུན་པའི་རྒྱལ་པོ་ལ་སྡིག་པ་ཡོད་པ་མ་ཡིན་ན།
རྐུན་པོ་རྒྱལ་པོ་ལས་གཞན་པའི་ནོར་བསྲུང་བ་རྣམས་ལ་ཡང་གླགས་ཅུང་ཟད་ཅིག་རྙེད་ནས། གཞན་གྱི་ནོར་འཕྲོག་པ་རྣམས་ལ་ཡང་གླགས་སུ་བསྣུན་པ་ཉིད་ཀྱི་ཐོག་མ་སྟེ་དང་པོ་ཉིད་དུ་སྡིག་པ་ཡོད་པ་མ་ཡིན་ཏེ། དེ་དག་ནི་དང་པོ་དང༌། ། རྒྱལ་པོ་ནི་ཕྱིས་ཡིན་པའི་ཕྱིར། ། དཔེར་ན་བློན་པོ་ཁ་ཅིག་རྒྱལ་པོ་ཤི་བ་དང་རྒྱལ་བུ་གཞོན་ནུ་བསད་ཅིང་རང་ཉིད་ཀྱིས་རྒྱལ་སྲིད་བཟུང་བ་འདི་ཕྱིས་མི་འདོད་པ་འབྱུང་བ་བཞིན་ནོ། ལྔ་པ། དེ་ལྟར་ན་ཡང་གཡུལ་ངོར་དགྲ་བོ་ཕ་མ་ལ། ཕ་རོལ་གྱི་ནོར་ཐོབ་པས་རྒྱལ་པོ་ཡིད་མགུ་བར་འགྱུར་ལ། གཡུལ་ངོར་ཤིན་མཐོ་རིས་སུ་འགྲོ་སྟེ། བསད་ན་མཐོ་རིས་ཐོབ་པའམ། །
ཕབ་སྟེ་ས་བདག་སྤྱོད་འགྱུར་གྱིས། ། དེའི་ཕྱིར་ན་དཀོན་ཏིའི་བུ། ། འགྱེད་ལ་ངེས་བྱས་ལང་བར་བྱོས། ཞེས་གྲགས་པས་སོ་ཞེ་ན། ། ཆགས་སོགས་དག་ལ་འདོག་པ་ཀུན། ཡོངས་གཏོང་མཆོད་པ་མ་ཡིན་ན། ། གཡུལ་ངོར་བདག་ཀྱང་ཡོངས་གཏོང་བ། ། མཆོད་པ་སྙམ་དུ་སེམས་སམ་ཅི། ཆང་་་་་་་་་་དང་རྒྱན་པོ་དང༌། བུད་མེད་སྨད་འཚོང་བ་རྣམས་ལ་བདོག་པའི་ཡོ་བྱད་ཀུན་༼༡༤༧༽ངེས་པར་གཏོང་བ་བསོད་་ནམས་ལ་གཏོང་བ་མ་ཡིན་ཏེ་ཆགས་པ་དང་རྗེས་སུ་འབྲེལ་བའི་ཕྱིར་མཆོད་པ་ཡིན་ལ།
དེ་བཞིན་གཡུལ་ངོར་བདག་ཉིད་ཀྱང་ཡོངས་སུ་གཏོང་བ་ཡང་མཆོད་པར་བྱ་བ་ཡིན་ཏེ། དེ་ནི་བསོད་ནམས་མ་ཡིན་པའི་གནས་ཡིན་པའི་ཕྱིར་རོ། དཔེར་ན་གནག་རྫི་མོ་འགའ་ཞིག་གིས་ཁྱོ་མགྲོན་ལ་སོང་བ་དང༌། གྱོས་བོ་ལ་ཆེས་ཁྱད་དུ་བསད་པས། གྱོས་པོས་ཁྱོ་བོ་ལ་ཕྱིས་ཁྱོད་ཀྱིས་ཆུང་མས་འདི་ལྟར་ཁྱད་དུ་གསཽད་ན་ཁྱིམ་དུ་མི་འདུག་གོ་ཞེས་གོ་བར་བྱས། ཁྱོ་བོ་ཕ་ལ་སྙིང་ཉེ་བས། ཆུང་མ་འདི་ལ་རིམ་གྲོ་ཕུན་སུམ་ཚོགས་པ་དང་སྤྱིན་དཀའ་བ་རྣམས་བྱིན་ཅིག་ཅེས་དེས་ཀྱང་ཁས་བླང་ནས། ཡང་ཁྱོ་མགྲོན་དུ་སོང་བའི་ཉིན་པར་ཁྲུས་སོགས་རིམ་གྲོ་ཕུན་སུམ་ཚོགས་པར་བྱས་ནས། མཚན་མོ་དེའི་རྐང་པ་བཀྲུས། ཏིལ་མར་བསྐུས་གོས་ཕུད་དེ་སྒྲེན་མོར་དེའི་མལ་དུ་ཉལ་བར་རྩོམ་མོ།
རྒན་པོས་སྡིག་པའི་ལས་འདི་ཅི་ཞེས་ཕྱིར་དེང་ངོ༌། ཁྱོ་པོས་ཕག་རེ་ཞིས་དྲིས་པ་ལ་ལོ་རྒྱུས་དག་སྨྲས་པས་དེ་ཕ་ལ་གུས་པས་སྤོ་བསྲིང་སྟེ་ཁྱིམ་དུ་བཞག་གོ དེ་ལྟར་ཆུང་མས་གྱོས་པོ་ལ་ལུས་སྟོབས་པ་མཆོད་པ་མ་ཡིན་པ་བཞིན་ནོ། བཞི་པ། རྒྱལ་པོ་འཇིག་རྟེན་ཐམས་ཅད་ཀྱིས་མགོན་དུ་གྱུར་པ་ཡིན་པས་དགའ་བར་རིགས་སོ་ཞེ་ན། ། རྒྱལ་པོ་འཇིག་རྟེན་མགོན་ཁྱོད་ལ། ༼༡༤༨༽མགོན་འགའ་ཡོད་པ་མ་ཡིན་ན། ། མགོན་མེད་དེ་ཡི་བདག་ཉིད་ནི། ། མ་བཏང་སུ་ཞིག་དགའ་བར་འགྱུར། འདིར་རྒྱལ་པོ་ནི་འཇིག་རྟེན་ཐམས་ཅད་ཀྱི་མགོན་ཡིན་ཏེ།
འཇིག་རྟེན་ནི་རྒྱལ་པོ་དེས་རྗེས་སུ་བསྟན་པ་བཀས་རང་གི་སྲོག་དང༌། ནོར་བསྲུང་བའི་དོན་དུ་མི་རིགས་པ་སྤང་ནས་རིགས་པའི་ལས་ལ་འཇུག་པ་ཡིན་ན་རྒྱལ་པོ་ལ་ནི་རང་དགར་སྤྱོད་པ་ཉིད་ཀྱི་ཕྱིར་ན་རྗེས་སུ་སྟོན་པའི་མགོན་འགའ་ཡང་ཡོད་པ་མ་ཡིན་ན། མགོན་མེད་པ་ནི་རྒུད་པ་དུ་མའི་གཞི་ཡིན་ན། རང་ཡན་དུ་འགྱུར་པ་འཆོས་པ་དང་བྲལ་བ་དེའི་ཕྱིར་གྱ་རྒུད་ཀྱི་པང་ན་གནས་ཏེ་བདག་ཉིད་ཡོངས་སུ་མ་བཏང་བར་གྱུར་པ་སུ་ཞིག་འཇིག་རྟེན་གྱི་མགོན་ཡིན་ཞེས་དགའ་མི་རིགས་ཏེ། བག་མཻད་པའི་གནས་ན་གནས་ཕྱིར་སྐྱོ་བར་འགྱུར་རིགས་སོ། དཔེར་ན་གནས་བརྟེན་སོ་སོའི་སྐྱེ་བོ་མགོན་མེད་པ་ཞིག་གཞན་གྱིས་ཕྱག་ལ་སོགས་པས་དགའ་བ་བཞིན་ནོ། ལྔ་པ། ཆད་པ་ཞན་པའི་རྒྱལ་པོ་ལ་གྲགས་པ་མི་འབྱུང་ལ། ཆད་པ་དྲག་པོ་ཅན་གྱི་རྒྱལ་པོ་ལ་ཤི་ཡང་གྲགས་པ་འབྱུང་རིགས་པས་ཆད་ལ་དྲག་པོ་བྱ་རིགས་སོ་ཞེ་ན། ། རྒྱལ་པོ་ཤི་བར་གྱུར་པ་ལའང༌། །
གྲགས་པས་ཡོན་ཏན་དགའ་མི་འགྱུར། ། ཁྱོད་ཡོན་མེད་དང་ཁྱི་འཚེད་ལ། ། གྲགས་པ་ཆེན་པོ་ཅི་སྟེ་མེད། ༼༡༤༩༽གལ་ཏེ་ཤི་བར་གྱུར་ཀྱང་རྒྱལ་པོ་ལ་གྲགས་པའི་སྒོ་ནས་ཡོན་ཏན་གྱི་ཁྱད་པར་འགའ་ཞིག་འབྱུང་པར་འགྱུར་ན་ནི། རྒྱལ་པོ་ཆད་པ་དྲག་པོ་བྱ་རིགས་ན་ཡང༌། གྲགས་པ་ཙམ་གྱིས་ཡོན་ཏན་གྱི་ཁྱད་པར་དང་ལྡན་པ་མ་ངེས་ཏེ་གྲགས་པས་སྡིག་པ་སེལ་བ་མ་ཡིན་ལ། བརྩེ་བ་མེད་པ་དང༌། རྐུ་བ་ལ་སོགས་པ་ཡོན་ཏན་མེད་པའི་ཚོགས་རྣམ་པ་སྣ་ཚོགས་པ་ཡང་ཁྱོད་ལ་ཅི་སྟེ་མེད། གང་གི་ཕྱིར་ན་ཡོན་ཏན་མེད་པའི་གྲགས་པ་ཆེན་པོས་ངེས་པར་སྡིག་པ་བསགས་པ་ལ་མཐའ་གཅིག་ཏུ་ངན་འགྲོར་ལྟུང་བར་བྱེད་པར་འགྱུར་རོ། གལ་ཏེ་གྲགས་པས་དྲི་མ་དག་པར་བྱེད་ན།
བྱ་བ་མ་ཡིན་པ་ཁྱི་འཚོད་དག་ལ་ཡང་ཁྱི་རྣམས་ལ་བརྗིད་དང་ལྡན་པ་ཉིད་ཀྱིས་གྲགས་པ་ཆེན་པོ་ཅི་སྟེ་མེད། དེས་ན་གྲགས་པ་གཉེར་བས་སྡིག་པ་བྱེད་པ་མི་རིགས་སོ། དཔེར་ན་ཕྱུགས་པོའི་བུ་མོ་ཤི་པའི་རོ་འབྱོར་པ་ཆེན་པོས་ཕྱིར་འབྱིན་པ་མཐོང་ནས་བུ་མོ་གཞན་ཀྱང་འདི་ལྟ་བུའི་འབྱོར་པ་དང་ལྡན་པར་འགྱུར་རོ་སྙམ་ནས་དཔྱངས་ཏེ་སྲོག་དང་བྲལ་བ་བཞིན་ནོ། གཉིས་པ་རིགས་ཀྱིས་དྲེགས་པ་ལ་གསུམ། རྒྱལ་པོའི་སྲས་ཀྱིས་གྲགས་པ་དགག་པ་དང༌། རྒྱལ་རིགས་ཙམ་གྱིས་དྲེགས་པ་དགག་པ་དང༌། སྐྱེ་དགུ་སྐྱོང་བའི་ལས་ཀྱིས་རྒྱལ་རིགས་སུ་༼༡༥༠༽འགྱུར་བ་དགག་པའོ། དང་པོ་ནི། རིགས་དང་ལྡན་པའི་རྒྱལ་པོ་གང་ཡིན་བརྒྱལ་སྲིད་ལ་འོས་ཀྱི་གཞན་མ་ཡིན་པས་ང་རྒྱལ་རིགས་སོ་ཞེ་ན། ། གང་ཚེ་ཀུན་གྱིས་དབང་ཕྱུག་ཉིད། །
བསོད་ནམས་ཀྱིས་བསྐྱེད་དེ་ཡི་ཚེ། ། འདི་ནི་དབང་པྱུག་བསྟེན་མིན་ཞེས། ། བརྗོད་པར་རྙེད་པ་མ་ཡིན་ནོ། གང་དང་གང་ལ་ལོངས་སྤྱོད་ཕུན་སུམ་ཚོགས་པ་འབྱུང་བའི་རྒྱུ་བསོད་ནམས་ཀྱི་ལས་ཡོད་པ་དེ་ལ་ལོངས་སྤྱོད་ཀྱི་དབང་ཕྱུག་ཉིད་འབྱུང་བར་འགྱུར་ལ་བསོད་ནམས་ཀྱི་ལས་དེ་རྒྱལ་པོ་གཅིག་པུ་ཉིད་ལ་ངེས་པ་ཡོད་པ་མ་ཡིན་ཏེ། ལས་ཐུན་མོང་པ་ཉིད་ཡིན་པའི་ཕྱིར་དབང་ཕྱུག་འདི་ནི་སེམས་ཅན་འདི་ལ་བསྟེན་པ་མ་ཡིན་ནོ། ཞེས་བརྗོད་པ་ཐུན་མིན་གྱི་རྒྱུ་མཚན་མི་རྙེད་པའི་ཕྱིར་རྒྱལ་པོ་ཁོ་ནས་ང་རྒྱལ་བ་མི་རིགས་སོ། དཔེར་ན་བཟོ་སློབ་པ་འཇིག་རྟེན་ཀུན་གྱིས་ཐུན་མོང་པ་བཞིན་ནོ། གཉིས་པ་ལ་གཉིས། ཐོག་མ་མེད་པ་ནས་རིགས་སོ་སོར་ངེས་པ་མེད་པ་དང༌། རིགས་བཞི་ཡོད་པས་ངོ་བོ་ཉིད་ཀྱིས་རྒྱལ་རིགས་སུ་ངེས་པ་མེད་པའོ།
དང་པོ། གང་གི་ཕྱིར་རྒྱལ་སྲིད་སྦྱོང་བ་རྒྱལ་རིགས་ཁོ་ནའི་ཆོས་སུ་བཤད་གྱིས། གཞན་གསུམ་ལ་མ་ཡིན་ཏེ། དེའི་ཕྱིར་རྒྱལ་རིགས་རྒྱགས་རིགས་སོ་ཞེ་ན། ། འཚོ་བའི་ཐབས་སོ་ཅོག་ལའང༌། ། འཇིག་རྟེན་ན་ནི་༼༡༥༡༽རིགས་ཞས་བསྙད། ། དེས་ན་འཇིག་རྟེན་ཐམས་ཅད་ལ། ། རིགས་ལ་དབྱེ་བ་ཡོད་མ་ཡིན། ། འདི་དག་ན་རང་རང་གི་འཚོ་བའི་ལས་ཐབས་ལས་མིང་སོ་སོར་ཆགས་པ་སྟེ། བསྐལ་པ་དང་པོའི་སེམས་ཅན་རྣམས་ཀྱི་ཕྱི་རོལ་གྱི་ས་བོན་རིགས་ལ་མི་ལྟོས་པར་བརྫུས་ཏེ་སྐྱེ་ཞིང་ཡིད་ལས་བྱུང་བ་རང་གི་འོད་ཀྱིས་སྣང་བ།
རྫུ་འཕྲུལ་དང་ལྡན་པ། ནམ་མཁའ་ལ་འགྲོ་བ་དགའ་བདེའི་ཟས་ཀྱིས་འཚོ་ཞིང་ཕོ་མོའི་དབང་པོ་དང་བྲལ་བ་རྫུས་ཏེ་སྐྱེ་བ་ཅན་རྣམས་ལ་རིགས་ཐ་དད་ཅི་ཞིག་གིས་བཞག ། འཚོ་བའི་ལས་ཐབས་གྱི་ནི་མིང་སོ་སོར་ཆགས་པ་ནི། དུས་ཕྱིས་ཞིག་ཁམས་ཀྱི་ཟས་ཀྱི་འཚོ་དགོས་ཞིང་ཟས་རགས་པས་གཤང་གཅི་ཡང་བྱུང་ལ། ཕན་ཚུན་ཕོ་དང་མོའི་དབང་པོ་ཡོང་དོད་ལ་དབྱིབས་ཐ་དད་པ། འདོད་ཆགས་བག་ཉམ་ལས་འདོད་པ་མངོན་གྱུར་ཡང་བྱུང་ནས་ཕན་ཚུན་ལོག་པར་ཞུགས་པས་མངལ་ལས་སྐྱེ་བའི་སྐྱེ་གནས་ཤ་སྟག་ཅན། གསོག་འཇོག་གི་སྐྱོན་གྱིས་མ་བྱིན་པར་ལེན་པ་བྱུང་བས། དེ་བསྲུང་བའི་ཕྱིར་མི་དབུས་སུ་བབས་པ་ཞིག་བསྐོས་པ་ལ་རྒྱལ་རིགས་ཞེས་གྲགས་ལ། ཁྱིམ་ལ་མི་དགའ་ཞིང་དཔེན་པར་དཀའ་ཐུབ་སྒྲུབ་པ་ལ་བྲམ་ཟེ་དང༌། རྒྱལ་པོའི་བཀའ་བཞིན་སྒྲུབ་པ་ལ་རྗེ་རིགས་དང༌།
རྨོ་བ་ལ་༼༡༥༢༽སོགས་པའི་ལས་ངན་པས་སྦྱར་བ་ལ་དམངས་རིགས་དུ་བཞག་པ་ཙམ་ལས། མངལ་ལས་སྐྱེ་བའི་སྐྱེ་གནས་སུ་གཅིག་པ་དེའི་ཕྱིར་སེམས་ཅན་ལ་རིགས་ཀྱིས་བྱས་པའི་དབྱེ་བ་ཡོད་པ་མ་ཡིན་ན། ཁྱད་པར་མེད་པས་རིགས་ཀྱིས་རྒྱགས་པ་ཇི་ལྟར་བགྱུར། བུམ་པ་ལ་བཅུད་ཐ་དད་པའི་རྣམ་གྲངས་བཞིན་ནོ། གཉིས་པ་ནི། གལ་ཏེ་མི་རྣམས་རུས་མི་འདྲ་བ་བཞི་ཡོད་པ་དེའི་པྱིར་ངོ་བོ་ཉིད་ཀྱིས་རིགས་ཐ་དད་པ་ཡོད་དོ་ཞེ་ན། ། འདུས་དུས་ཤིན་ཏུ་རིང་བ་དང༌། མི་མོ་ཡིད་རྣམས་གཡོ་བ་སྟེ། དེ་ཕྱིར་རྒྱལ་རིགས་ཞེས་བྱ་བ། རིགས་ལས་འགའ་ཡང་ཡོད་མ་ཡིན།
འདི་ན་ཕ་དང་མ་གཞན་དང་མ་འདྲེས་པའི་དག་པའི་སྐྱེ་གནས་ལས་བྱུང་བ་ལ་རིགས་བརྒྱུད་ཅེས་འཇོག་ནས་མི་མོ་བུད་མེད་རྣམས་ལ་འཁྲུལ་པ་མཐོང་སྟེ། འདས་པའི་དུས་ཡུན་ཤིན་ཏུ་རིང་བ་ཉིད་ཀྱི་ཕྱིར། བུད་མེད་རྣམས་ཀྱི་ཡིད་ཀྱང་སྐྱེས་པ་གཞན་ལ་གཡོ་བའི་གཡོ་བ་ཅན་ཡིན་པའི་ཕྱིར། དེ་རྣམས་རུས་གཞན་དང་འཕྲད་ནས་བུ་ཚ་དག་འབྱུང་ན། དེའི་ཕྱིར་རིགས་མ་བསླད་པ་འགྲུབ་དཀའ་ལ། གཡེམ་མ་རྣམས་ཀྱིས་རིགས་སུན་ཕྱུང་བ་རྣམས་ཀྱིས་རིགས་ཀྱིས་བྱས་པའི་ཕྱིར་རྒྱལ་རིགས་ཞེས་བྱ་བ། རིགས་ལས་ངེས་བཟུང་འགའ་ཡང་ཡོད་པ་མ་ཡིན་ན། དེང་སང་གི་རྒྱལ་པོ་དག་གི་ཆེར་དམངས་རིགས་ཀྱི་སྐྱེ་གནས་ཅན་ཡིན་ན་རིགས་ངོ་བོས་གྲུབ་པའི་རྒྱུ་མཚན་གྱིས་རྒྱགས་པ་མི་རིགས་སོ། དཔེར་༼༡༥༣༽ན་མར་ཀན་དའི་བུས་བྲམ་ཟེ་ཞིག་གི་ཁྱིམ་དུ་གསེར་གྱིས་སྤྱི་བླུགས་གཏམ་པས། དུས་རིང་ཞིག་ན་དེར་འོང་ཏེ་བྲམ་ཟེའི་ཁྱིམ་ན་སུ་ཡོད་དྲིས་པས་འདི་ནི་རྒྱལ་རིགས་ཀྱིས་ཁྱིམ་ཞིག་གོ་ཟེར།
དེའི་སྨྲས་པ་འདི་ན་གཏམ་པ་ཞིག་ཡོད་དེ་བྲམ་ཟེའི་གསེར་གྱི་སྤྱི་བླུགས་ཡོད་དོ་སྨྲས་པས། དེ་དག་གིས་གསེར་གྱི་ནི་མེད་ཀྱི་དངུལ་གྱི་ཡོད་དོ་ཟེར། དེ་བཞིན་དུ་དུས་རིང་ཞིག་ཁྱིམ་རྗེ་རིགས་དང་སྤྱི་བླུགས་ཟངས་དང༌། ཁྱིམ་དམངས་རིགས་དང༌། སྤྱི་བླུགས་ལྕགས་ཀྱི་བུམ་པར་གྱུར་པ་བཞིན་ནོ། ། དེ་ཕྱིར་ཁྱིམ་དང་བུམ་པ་གནས་སྐབས་ཐ་དང་བར་གྱུར་པ་བཞིན། རྒྱལ་རིགས་ཞེས་བྱ་བའི་རིགས་ལ་ངེས་བཟུང་མེད་པར་རིགས་པས་འགྲུབ་བོ། ། གསུམ་པ་ནི། དེ་ལྟར་རིགས་ཀྱིས་རྒྱལ་རིགས་སུ་མི་འགྱུར་ན། སྐྱེ་དགུ་སྐྱོང་བའི་ལས་ཀྱི་རྒྱལ་རིགས་སུ་འགྱུར་རོ་ཞེ་ན།
གལ་ཏེ་ལས་ཀྱི་དམངས་རིགས་ཀྱང༌། ། རྒྱལ་རིགས་ཞེས་བྱ་འགྱུར་ན་ནི། ། ལས་ཀྱིས་དམངས་ཀྱང་བྲམ་ཟེར་ནི། ། གང་གིས་འགྱུར་བ་མིན་པར་སེམས། གལ་ཏེ་འཇིག་རྟེན་སྐྱོང་བ་ལ་སོགས་པའི་ལས་ཀྱིས་རྒྱལ་རིགས་ལས་དམངས་རིགས་ཀྱང་རྒྱལ་རིགས་ཞེས་བྱ་བར་འགྱུར་ན་ནི། རིགས་བྱེད་འདོན་པ་ལ་སོགས་པའི་བྲམ་ཟེའི་ལས་བྱས་པ་ཉིད་ཀྱིས་དམངས་རིགས་ཀྱང་བྲམ་ཟེར་ནི་རྒྱུ་མཚན་༼༡༥༤༽གང་གིས་འགྱུར་བ་མིན་པར་སེམས་དེས་ན་ལས་ཀྱི་རྒྱལ་རིགས་སུ་འགྱུར་རོ་འདོད་པ་མ་བརྟགས་པ་ཡིན་ཏེ། གྲུ་ཆུའི་ཕ་རོལ་དང་ཚུ་རོལ་དུ་འགྲོའོ་ཞེས་སྨྲ་མོད། ཕ་རོལ་དང་ཚུ་རོལ་ངོ་བོ་ཉིད་ཀྱིས་གྲུབ་པ་མེད་པ་བཞིན་ནོ། ། གསུམ་པ་ལ་གཉིས། ། རྒྱལ་པོས་དུས་ལ་བབ་ན་ནི་སྐྱེ་བོ་ཕལ་མོ་ཆེལ་ནོར་ལ་སོགས་པའི་དབང་ཕྱུག་འགེད་ནུས་པས་ལོངས་སྤྱོད་ཆེན་པོ་ཡིན་པས་དྲེགས་པ་རིགས་པ་དགག་པ་དང༌།
དེས་ན་རྒྱལ་པོས་རློམ་པ་ཆེན་པོ་བྱ་རིགས་པ་དགག་པའོ། ། དང་པོ། ། རྒྱལ་པོ་སྡིག་ལ་དབང་ཕྱུག་ལྟར། ། འགེད་པ་ཡོད་པ་མ་ཡིན་ན། ། གཞན་གྱི་དོན་དུ་མཁས་པ་ནི། ། སུ་ཞིག་ཕྱི་མ་འཛོམས་པར་བྱེད། རྒྱལ་པོས་དུས་རིང་བོར་ཁྲལ་དང་དབང་ཕྱུག་གིས་བསགས་པའི་ནོར་ལ་སོགས་པ་སྐྱེ་བོ་ཕལ་མོ་ཆེ་ལ་འགེད་པ་སྟེ་འགྱེད་ནུས་པ་ནི་བདེན་མེད། ནོར་ལ་སོགས་པ་དེ་ནི་སྐྱེ་བོ་ཕལ་མོ་ཆེས་དཔྱལ་ཁྲལ་གྱིས་གཟིར་བ་མེད་པར་སྒྲུབ་མི་ནུས་ཤིང་ངེས་པར་སྡིག་པ་ཆེན་པོ་འགྱུར་ན་ནོར་ལ་སོགས་པའི་རྒྱུས་སྡིག་པ་ཆེན་པོ་དེས་བདག་ཉིད་ཕྱི་མར་སྡུག་བསྔལ་ཆེན་པོ་མྱོང་བར་འགྱུར་དགོས་ལ། ནོར་འགེད་ནུས་པ་བཞིན་དེའི་ཕྱིར་དུ་བསགས་པའི་ཁ་ན་མ་ཐོ་བའི་སྡིག་པ་བསགས་པ་དེ་ཐུན་མོང་དུ་འགེད་ནུས་པ་མ་ཡིན་ཏེ། རྒྱལ་པོ་རང་ཉིད་༼༡༥༥༽གཅིག་པུས་ཐུན་མིན་དུ་མྱོང་དགོས་ན།
དེའི་པྱིར་མཁས་པ་སུ་ཞིག་གཞན་ལ་ཕན་གདགས་པ་ཆུང་ངུའི་དོན་དུ་ནོར་འགེད་པ་ལ་ཉེས་པ་ཆེན་པོ་སྟོབས་དང་ལྡན་པའི་སྡིག་པས་ཕྱི་མ་བདག་ཉིད་འཇོམ་པ་ངོ་ཚ་བའི་གནས་ཀྱིས་དྲེགས་མི་རགིས་ཏེ། དཔོར་ན་མ་ཧེའི་མཆོད་སྦྱིན་བྱ་བའི་ཕྱིར་གཅིག་གིས་གསོད་ཅིང་མང་པོས་ཟ་བར་འགྱུར་ཀྱང༌། སྡིག་པ་དེ་ངེས་པར་གསོད་པ་པོ་ཁོ་ན་ལ་འགྱུར་བ་བཞིན་ནོ། ། ཡང་ན་ཤན་པའི་བུས་སྡིག་པས་སྐྲག་ནས་རི་དྭགས་མི་གསོད་པ་གཉེན་འདབས་དག་གིས་སྡིག་པ་བདག་ཅག་གིས་ཐུན་མོང་དུ་བསྒོའོ་ཞེས་སྨྲས་པ་ལ་ཤན་པའི་བུས་འོ་ན་བདག་ནི་མགོན་པས་དེ་བསྒོས་ཤིག་ཅེས་བསྐུལ་བས་དེ་མི་ནུས་པ་བཞིན་ངན་འགྲོའི་ཚོར་བ་སྡུག་བསྔལ་ཐུན་མོང་ཉིད་དུ་མི་འགྱུར་རོ། ། གཉིས་པ། འདི་ན་དབང་ཕྱུག་ཆེན་པོ་ལ་གནས་པའི་རྒྱལ་པོས་གདོན་མི་ཟ་བར་རློམ་པ་ཆེན་པོ་བྱ་འོས་སོ་ཞེ་ན། ། དབང་ཕྱུག་གིས་བསྐྱེད་ང་རྒྱལ་གྱི། ། མཉམ་དང་ཁྱད་པར་འཕགས་པ་ཡིས། ། ཕ་རོལ་ནུས་ལྡན་བལྟ་བྱ་སྟེ། ། དམ་པའི་སྙིང་ལ་མི་གནས་སོ། །
བདག་ཉིད་ལ་གཞན་པས་མཆོག་ཏུ་བྱུང་བ་མཐོང་ནས་ང་རྒྱལ་དུ་གྱུར་ན། དེ་ནི་གཞན་རང་དང་མཉམ་པ་དང་ཁྱད་པར་འཕགས་པ་མཐའ་དག་ལ་བལྟས་པར་བྱས་ན་མཆོག་ཏུ་བྱུང་བ་མི་རྙེད་པའི་ཕྱིར་དམ་༼༡༥༦༽པ་མཁས་པ་རྣམས་རློམ་པར་མི་འགྱུར་རོ། ། དེའི་ཕྱིར་འགྲོ་བ་ལ་ཕན་པར་བསྐྱེད་པར་འདོད་པས་ང་རྒྱལ་སྤངས་ཏེ། བླ་མ་དང་རྗེ་བོ་བཞིན་དུ་གཞན་ཁྱད་དུ་བསད་པར་མི་བྱའོ། ། དཔེར་ན་བྲམ་ཟེ་ནོར་འཛིན་གྱིས་ཆུང་མས་བདག་དང་མཉམ་པའི་བུད་མེད་ནི་སའི་སྟེང་ན་འགའ་ཡང་མེད་མོད། ཁྱོད་ནི་ང་དང་མཚམས་པའི་གོས་རྒྱན་གྱི་བརྗིད་པར་ཅིས་མི་བྱེད་ཅེས་སྨྲས་པས། དེས་ཐབས་ཀྱིས་རྒྱལ་པོ་དྲག་པོ་ཞེས་བྱ་བའི་བཙུན་མོའི་འཁོར་དུ་བཅུག་གོ ། དེར་རིམ་གྲོ་མཐོང་ནས་དེའི་གཟུགས་ཀྱིས་དྲེགས་པ་ཉམས་པ་བཞིན་ནོ། ། གཉིས་པ། བྱང་ཆུབ་སེམས་དཔའི་རྣལ་འབྱོར་སྤྱོད་པ་བཞི་བརྒྱ་པ་ལས།
བདག་ཏུ་འཛིན་པ་སྤང་བའི་ཐབས་བསྒཽམ་པ་བསྟན་པ་ཞེས་བྱ་བ་བཞི་པའི་རྣམ་པར་བཤད་པའོ། ། དེ་ལྟར་རབ་བྱེད་བཞིས་ཕྱིན་ཅི་ལོག་གི་རྟོག་པ་བཞི་སྤང་བ་དངོས་སུ་བསྟན་ལ་སྨོན་སེམས་བསྐྱེད་པ་ཤུགས་ཀྱིས་འཕང་བས། འདི་ནས། འཇུག་སེམས་བསྐྱེད་ནས་སྤྱོད་པ་ལ་སློབ་ཚུལ་བཤད་པ་ལ། དེ་ལ་སྨོན་འཇུག་གི་སེམས་གཉིས་ཀྱི་ཁྱད་པར་ལ་མང་པོར་བཞེད་ན་ཡང༌། འདིར་ཞི་བ་ལྷས་བཞེད་པ་ལྟར། ། འགྲརོ་བར་འདོད་དང་འགྲོ་བ་ཡིུས། ། བྱེ་བྲག་རིམ་བཞིན་ཤེས་པ་ལྟར། ། དེ་བཞིན་མཁས་པས་འདི་གཉིས་ཀྱིས། ། ཁྱད་པར་རིམ་བཞིན་༼༡༥༧༽ཤེས་པར་བྱ་ཅེས་པས།
འབྲས་བུ་་དམ་བཅའ་བ་སྨོན་སེམས་དང་རྒྱུ་ལ་དམ་བཅའ་བ་འཇུག་སེམས་དང་དེ་ཡང་འབྲས་བུ་སངས་རྒྱས་ཀྱི་གོ་འཕང་དེ་ཐོབ་པར་བྱའོ་ཞེས་དམ་བཅའ་བ་སྨོན་སེམས་ཙམ་དང༌། དེ་མི་གཏོང་བར་དམ་བཅའི་ལྕགས་ཀྱུ་གནིས་པས་ཟིན་པ་མཚན་ཉིད་དང༌། རྒྱུ་ཕ་རོལ་ཏུ་ཕྱིན་པ་དྲུག་སྒྲུབ་པའི་དམ་བཅའ་དེ་འཇུག་སེམས་ཙམ་དང༌། དེ་མི་གཏོང་བར་དམ་བཅའི་ལྕགས་ཀྱུ་གཉིས་པས་ཟིན་པ་མཚན་ཉིད་པ་ཡིན་པས། ཟབ་མོ་ལྟ་སྲོལ་གྱིས་འཇུག་སེམས་ཀྱི་རྟེན་དུ་སོ་སོར་ཐར་པ་རིགས་བདུན་གང་རུང་སྔོན་དུ་འགྲོ་མི་དགོས་པར་བཞེད་པ་དང༌། རྒྱ་ཆེན་སྤྱོད་སྲོལ་ལ་རིགས་བདུན་གང་རུང་འཇུག་སེམས་བསྐྱེད་པའི་སྔོན་དུ་འགྲོ་དགོས་པར་བཞེད་པ་གཉིས། དངོས་སུ་གཞན་གནོད་གཞི་དང་བཅས་པ་ལྡོག་པའི་ཚོགས་བླད་པའི་སོ་སོར་ཐར་པའི་སྡོམ་པས་རྒྱུད་བསྡམ་མ་བསྡམ་ཙམ་ལས། དོན་ལ་གཞན་གནོད་གཞི་བཅས་སྤང་མི་ནུས་བཞིན་དུ་གཞན་ལ་དངོས་སུ་ཕན་པའི་འཇུག་པ་བྱང་ཆུབ་མཆོག་ཏུ་སེམས་བསྐྱེད་ནས་དེའི་སྦྱོར་པ་ལ་སློབ་ནུས་སམ་མི་ནུས་ཞིབ་མོའི་བློས་བཏགས་རིགས་སོ། ། དེ་ལྟར་འཇུག་སེམས་བསྐྱེད་ནས་སྤྱོད་པ་ལ་སློབ་ཚུལ་བཤད་པ་ལ་བཞི། དངོས་ཀྱི་དོན་དང༌།
སྤྱོད་པའི་༼༡༥༨༽གེགས་ཉོན་མོངས་པ་སྤང་བའི་ཐབས་དང༌། ཉོན་མོངས་པའི་དམིགས་པ་འདོད་པའི་ལོངས་སྤྱོད་ལ་ཞེན་པ་སྤང་བ་དང༌། ལམ་རྒྱུད་ལ་སྐྱེ་བའི་སྣོད་རུང་དུ་སྒྲུབ་པ་སློབ་མའི་རྒྱུད་ཡོངས་སུ་སྦྱོང་བའི་ཐབས་བསྟན་པའོ། ། དང་པོ་ལ་གཉིས། ལེའུའི་གཞུང་བཤད་པ་དང༌། ལེའུའི་མཚན་བསྟན་པའོ། ། དང་པོ་ལ་བཞི། ཐོབ་བྱའོ་འབྲས་བུ་སངས་རྒྱས་ཀྱི་ཆེ་བ་བསྟན་པ་དང༌། དེའི་རྒྱུ་བྱང་ཆུབ་སེམས་དཔའི་སྤྱོད་པ་ཉམས་སུ་ལེན་ཚུལ་བཤད་པ་དང༌། འབྲས་བུ་ཀུན་མཁྱེན་གྱི་སྒྲུབ་བྱེད་དང༌།
བློ་དམན་ཐེག་ཆེན་ལ་སྐྲག་པའི་རྒྱུ་བསྟན་པའོ། ། དང་པོ་ལ་གསུམ། སངས་རྒྱས་ཀྱི་མཛད་པའི་ཁྱད་པར་དང༌། དེའི་འབྲས་བུ་དང༌། དྲི་བ་བཅུ་བཞིའི་ལན་མ་བསྟན་པས་ཀུན་མཁྱེན་མིན་པའི་སྒྲུབ་བྱེད་དུ་མི་རུང་བའོ། ། དང་པོ། སྔར་བཤད་པའི་ལེགས་པར་བཤད་པ་རིན་པོ་ཆེའི་ཁྱད་པར་གྱིས་དམན་པའི་རིགས་ཅན་ཉན་རང་གི་ལམ་འཁོར་བར་སྐྱོ་བ་སྐྱེ་ནས་ཐར་པ་དོན་དུ་གཉེར་བའི་ཆ་རྐྱེན་ཚང་བར་བསྟན་ན། ཐེག་པ་ཆེན་པོའི་རིགས་ཅན་རྣམས་སྙིང་རྗེ་ཆེན་པོ་བསྐྱེད་ནས་སངས་རྒྱས་དོན་དུ་གཉེར་བའི་རྒྱུ་འདི་དག་གང་ལས་རྙེད་ཅེས་ན། སངས་རྒྱས་ལས་རྙེད་ལ། དེ་ཅི་འདྲ་ཞིང་ཞེན་ཐུགས་རྗེ་ཆེན་པོས་འགྲོ་བ་མ་ལུས་པའི་དོན་དུ་བསོད་ནམས་ཀྱིས་མི་ཁྱབ་པའི་མཛད་པ་མཛད་པ་ཞིག་ཡིན་པར་སྟོན༌། །
སངས་༼༡༥༩༽རྒྱས་རྣམས་ཀྱིས་གཡོ་བ་ནི། ། རྒྱུ་མེད་འགའ་ཡང་ཡོད་མིན་ཏེ། ། དབུག་ཀྱང་སེམས་ཅན་རྣམས་ལ་ནི། སྨན་སླད་ཁོ་ནར་ཡང་དག་འབྱུང༌། འདི་ལྟར་སངས་རྒྱས་བཅོམ་ལྡན་འདས་རྣམས་ནི། འགྲོ་བ་མཐའ་དག་རྗེས་སུ་བཟུང་བའི་དགོས་པས་ཕན་པ་འབའ་ཞིག་སྒྲུབ་པ་འབྱུང་བ་མཁས་པའི་སྐུའི་གཡོ་བ་དག་གིས་འགྲོ་བ་ནམ་མཁའི་མཐར་ཐུག་པ་ཐམས་ཅད་ལ་ཕན་འདོགས་པར་མཛད་དེ། སྐུ་ཡོངས་སུ་བསྐྱོད་པའི་མཚན་ཉིད་གཡོ་བ་གང་ཞིག་གིས་སེམས་ཅན་མ་ལུས་པ་ལ་ཕན་འདོགས་པའི་རྒྱུ་མེད་པ་མ་ཡིན་ཏེ། ཏིང་འཛིན་རྒྱལ་པོ་ལས། འོད་ཟེར་བརྒྱ་སྟོང་དཔག་ཏུ་མེད་དག ། ཆོས་ཀྱི་རྒྱལ་པོའི་ཞབས་ཀྱིས་མཐིལ་ནས་བྱུང༌། །
སེམས་ཅན་དམྱལ་བ་ཐམས་ཅད་བསིལ་བར་གྱུར། ། སྡུག་བསྔལ་མེད་པར་བྱས་ནས་བདེ་བ་མྱོང༌། ། དེར་ནི་སྟོབས་བཅུ་ལྡན་པས་ཆོས་བཤད་པས། ། ལྷ་དང་མིའི་མིག་ཀྱང་རྣམ་པར་དག ། སྲོག་ཆགས་བརྒྱ་སྟོང་དཔག་ཏུ་མེད་པ་རྣམས། ། ཐམས་ཅད་སངས་རྒྱས་ཡེ་ཤེས་ངེས་པར་འགྱུར། ཞེས་དང༌། རྒྱ་བས་སྒོ་ཡི་ཐེམ་སྟེང་ཞབས་བཞག་སྟེ། དམུས་ལོང་གྱུར་པའི་མི་གང་ཅི་ཡོད་དང༌། རྣ་བས་མི་ཐོས་མགོན་མེད་བསོད་ནམས་ཆུང༌།
དེ་དག་ཐམས་ཅད་མིག་དང་རྣ་བ་ཐོབ། ། རྒྱལ་བས་སྒོ་ཡི་ཐེམ་སྟེང་ཞབས་བཞག་ཚེ། ། གཤིན་རྗེའི་༼༡༦༠༽ཡུལ་གྱི་ཡི་དྭགས་གང་ཡོད་པ། ཤིན་ཏུ་སྡུག་བསྔལ་ངར་སྣབས་མཚལ་མ་ལ། ཐམས་ཅད་འོད་ཀྱིས་རེག་པས་བདེ་བར་འགྱུར། ཞེས་གསུངས་པ་ལྟར། རེ་ཞིག་གཡོ་བ་ལྟ་ཞོག་རྣམ་པར་རྟོག་པའི་གཡོ་བ་མེད་པར་གང་གི་ནུབ་མོ་སྐུ་བལྟམས་པ་ནས་བཟུང་སྟེ་མཚན་མོ་མྱ་ངན་ལས་པའི་བར་དུ་ཉིན་མཚན་དུ་རྗེས་སུ་འཇུག་པའི་དབུག་འབྱུང་རྔུབ་གང་ཡིན་པ་ཉིད་ཀྱང་སེམས་ཅན་ལ་སྨན་པའི་སླད་དུ་རབ་ཏུ་འཇུག་པ་ཡིན་ཏེ། སངས་རྒྱས་རྣམས་ཀྱིས་དབུགས་དག་ནི་བྱུང་བས་སེམས་ཅན་དམྱལ་བའི་སྣོད་རྣམས་ཀྱི་སྟེང་དུ་སྤྲིན་ནག་པོ་མིག་སྨན་གྱི་མདོག་དང་འདྲ་བ་ཆགས་ཞིང༌། དམྱལ་བའི་སྐྱེ་བོ་དག་གི་ཡིད་འཕྲོག་པ་དང༌། དམྱལ་བའི་སྣོད་མ་ལུས་པ་ཁེབ་པའི་འབྲུག་སྒྲ་ཆེ་ཞིང་སྙན་ཅིང་གསལ་བ་མཚམས་མེད་པ་དག་གིས།
སེམས་ཅན་དམྱལ་བའི་མེ་ལྕེའི་ཕྲེང་བས་ཀུན་ནས་བསྐོར་བའི་སེམས་ཅན་རྣམས་ཚིམ་པར་བྱེད་པ་ཚར་གྱི་ཚོགས་ཤིན་ཏུ་རོ་ཞིམ་པ་བསིལ་བས་མེའི་ཕུང་པོ་འཇོམས་པར་བྱེད་པས་སྡུག་བསྔལ་ཞི་བ་ལ་དེ་བཞིན་གཤེགས་པའི་མཐུས་སེམས་ཅན་དེ་དག་ཡི་རང་བ་དང་མངོན་པར་དད་པས་མི་དགེ་བའི་ཕུང་པོ་མ་ལུས་པ་སྲབ་ཤིང་ཐར་པ་ཆ་མཐུན་གྱི་དགེ་བ་བསྐྱེད་ཅིང་ཕན་འདོགས་ཤིང༌། དེ་བཞིན་དུ་འཆགས་པ་དང་བཞེང་པ་དང་བཞུད་པ་དང་གཟིམས་པའི་སྤྱོད་ལམ་དག་གིས་ཕན་འདོགས་པར་མཛད་པ་ཡིན་ནོ། ། དེས་ན་སངས་རྒྱས་༼༡༦༡༽བཅོམ་ལྡན་་འདས་སྲིད་པ་གསུམ་གྱི་སྐྱེ་བོ་དག་ལ་བུ་གཅིག་པ་ལྟར་བརྩེ་བས་ཡོངས་སུ་སྐྱོང་བ་མཚན་དང་དཔེ་བྱད་དང་ཚངས་པའི་དབྱངས་ཡན་ལག་དྲུག་ཅུ་སྟོབས་དང་མི་འཇིགས་སོགས་ཟག་པ་མེད་པའི་ཆོས་དང་མཁྱེན་པ་དང་བདེ་བའི་བདག་ཉིད་ཅན་གྱི་སྐུ་གསུང་ཐུགས་ཀྱི་གསང་བ་བསམ་གྱིས་མི་ཁྱབ་པ་དང་རྣམ་པ་ཐམས་ཅད་པའི་ཡོན་ཏན་རྣམས་རེ་རེ་ནས་བསམ་ཞིང་དམིགས་ན། སངས་རྒྱས་ཡོན་ཏན་ཅན་དུ་མཐོང་ལ་དེ་ལ་ཐོབ་འདོད་ཀྱི་སྨོན་པ་དང་དེའི་རྒྱུ་ལ་ཡང་ངེས་པར་བསླབ་ནུས་པར་འགྱུར་གྱིས། མིང་ཙམ་གྱིས་ནི་གང་ཡང་མི་འབྱུང་བས་བྱང་ཆུབ་ཀྱི་སེམས་བཅོས་མ་མ་ཡིན་པ་སྐྱེ་བ་ལ་སེམས་ཅན་ལ་དམིགས་པའི་སྙིང་རྗེ་དང༌། བྱང་ཆུབ་སེམས་ཀྱི་ཕན་ཡོན་དང༌། སངས་རྒྱས་ཀྱི་ཡོན་ཏན་རྣམས་ཉིད་དང་མཚན་དུ་དྲན་པ་གསུམ་པོ་འདི་ལ་འདུས་པར་ཀུན་མཁྱེན་ཆེན་པོས་བཞེད་པ་ལྟར་ཤེས་སོ། ། དཔེར་ན་རྩིབས་ལོག་སྐྱེས་ཀྱི་རིགས་སུ་གཏོགས་པའི་དགེ་སློང་འགའ་ཞིག་ཡོད་པ་དེར་འཁྲུལ་འཁོར་གྱི་སློབ་དཔོན་ཞིག་གིས་བདག་གི་ཁྱིམ་དུ་ཁྱོད་ལ་བསོད་སྙོམས་སྦྱིན་གྱི་ཁྱོད་དབྱར་གནས་པར་བྱ་དགོས་སོ་ཞེས། དེའི་ཁང་བཟང་གི་འོག་ནས་འཁྲུལ་འཁོར་གྱི་བྱ་བ་བྱེད་པའི་འཁྲུལ་འཁོར་མང་དུ་བཞག ། དགེ་སློང་ཇི་ལྟར་འདོད་པ་དེར་སྡོད་ཅིག་༼༡༦༢༽ཞེས་ཁང་བཟང་དེར་བཞག་གོ །
དབྱར་གྱི་དུས་སོང་ནས་ཆོས་གོས་ཀྱི་རིན་དང་ལས་ཀྱི་གླ་བྱིན་ནོ། ། དགེ་སློང་གིས་བདག་གི་ཁྱོད་ཀྱིས་ལས་ཅི་ཡང་མ་བྱས་སོ་ཞེས་སྨྲས་པས། དེས་ཁྱོད་ཀྱིས་ཡུད་ཙམ་ཡང་ལས་མེད་པར་མ་བསྡད་དོ་ཞེས་འཁྲུལ་འཁོར་དེས་སྒྲུབ་པའི་ཁེ་སྟོན་པ་བཞིན་ནོ། ། གཉིས་པ། སངས་རྒྱས་ལ་ཉེ་བར་བསྟེན་པ་རྣམས་ནི་འཆི་བའི་འཇིགས་པ་ལ་ཐུག་པའི་འཇིགས་པ་ཐམས་ཅད་ལས་ཐར་བར་འགྱུར་ཏེ། ། འཇིག་རྟེན་ཀུན་ལ་འཆི་བདག་སྒྲ། ། ཇི་ལྟར་འཇིགས་པ་བསྐྱེད་འགྱུར་བ། ། དེ་བཞིན་ཀུན་མཁྱེན་སྒྲ་འདི་ནི། ། འཆི་བདག་ལ་ཡང་འཇིགས་པ་བསྐྱེད། འདི་ལྟར་འཇིག་རྟེན་པ་ཀུན་ལ་འཆི་བདག་གི་སྒྲ་ཇི་ལྟར་འཇིགས་པ་བསྐྱེད་པར་འགྱུར་བ་དེ་བཞིན་དུ་ཀུན་མཁྱེན་སངས་རྒྱས་ཀྱི་སྒྲ་འདི་ནི་གང་གི་ཐོས་པ་ལ་ས་མྱ་ངན་ལས་འདའ་བའི་བསྐལ་པ་ཅན་དུ་འགྱུར་བས་འཆི་བདག་ལ་ཡང་འཇིགས་པ་བསྐྱེད་དེ་འཆི་བདག་འཇོམས་པའི་ཕྱིར།
མདོ་ལས། གང་དག་གིས་ངའི་མཚན་ཐོས་པར་གྱུར་བ་དེ་དག་ཐམས་ཅད་ཀྱང་ཐེག་པ་གསུམ་ལས་ཐེག་པ་གང་ཡང་རུང་བ་ཞིག་གིས་ཡོངས་སུ་མྱ་ངན་ལས་འདའ་བར་འགྱུར་རོ་ཞེས་གསུངས་ཏེ། དཔེར་ན་རྒྱལ་པོ་ཞིག་ལ་བུ་སྐྱེས་པ་དང་བཙོན་ཐམས་ཅད་བཏང་བར་དྲིལ་བསྒྲགས་༼༡༦༣༽པས་འབང་རྣམས་དགའ་བ་སྐྱེ་བ་བཞིན་ནོ། ། གསུམ་པ། གལ་ཏེ་དྲི་བ་བཅུ་བཞིའི་བརྡ་མི་སྤྲད་པའི་ཕྱིར་ཐམས་ཅད་མཁྱེན་པ་འགྱུར་བ་མིན་ནོ་ཞེ་ན། ། ཐུབ་ལ་མཛད་དང་མཛད་མིན་དང༌། ། གསུམ་བྱ་གསུང་མིན་མི་མངའ་བ། ། དེས་ན་ཀུན་མཁྱེན་ཀུན་མཁྱེན་ནི། ། མིན་ཞེས་བྱ་ལ་རྒྱུ་ཅི་ཡོད། གང་གི་ཕྱིར་ན་ཐུབ་པ་ལ་གནས་སྐབས་དང་མཐར་ཐུག་གི་མཛད་པའི་དུས་དང་དུས་མིན་པ་དང་མཛད་པར་བྱ་བ་མི་ཕན་པ་དང་གནོད་པ་དང༌།
གསུང་བྱ་མཐའ་དག་མངོན་དུ་གཟིགས་ཞིང༌། གསུང་བྱ་མིན་པ་ཡང་མངོན་དུ་གཟིགས་པའི་གཟིགས་པ་མངའ་བ་ཡིན་པས་ལུང་མ་བསྟན་བཅུ་བཞིས་དྲི་བ་ལ། ལན་ལུང་མི་སྟོན་པ་ནི་གང་ཟག་དང་ཆོས་ཀྱི་བདག་ལས་བརྩམ་ནས་འདྲི་བ་ཡིན་པས་ཁྱད་གཞི་བཀག་པའི་ཁྱད་ཆོས་མི་རུང་བས་ལུང་སྟོན་དུ་མེད་པས་ཡིན་ལ། འོ་ན་བདག་མེད་པ་ཅིས་མི་སྟོན་སྙམ་ན་དེ་དག་ཟབ་མོའི་སྣོད་དུ་མི་རུང་བར་གཟིགས་པས། བདག་མེད་པར་ལུང་མི་སྟོན་པས་སྣོད་དང་སྣོད་མིན་མཐའ་དག་མངོན་སུམ་གཟིགས་པས་ཀུན་མཁྱེན་ནི་ཀུན་མཁྱེན་མིན་ཞེས་རྒྱུ་མཚན་མེད་པར་མ་ཟད་ཀུན་མཁྱེན་ཡིན་པའི་སྒྲུབ་བྱེད་དུ་འགྲོའོ། ། དཔེར་ན་རྒྱལ་པོ་འགའ་ཞིག་བྲམ་ཟེ་འབྱོར་པ་ཅན་ཆད་པས་བཅད་འདོད་ནས་ཁྱོད་ཁྱི་ཁྱིམ་ན་ཁྲོན་པ་༼༡༦༤༽འདུག་པ་མྱུར་དུ་ཐོང་ཞིག མིན་ན་ཆད་པས་བཅད་པར་འགྱུར་རོ་ཞེས་སྨྲས་པས། བྲམ་ཟེ་དེའི་བུ་མོ་ཞིག་གིས། ། ནོར་གྱིས་ནོར་རྣམས་འགུགས་བྱེད་ཅིང༌། ། གླང་པོ་ཆེས་ཀྱང་གླང་ཆེད་དེ། །
རྒྱལ་དབང་ཁྲོད་པ་མངག་འཚལ་ལོ། ། དེ་ནས་ཁྲོན་པ་འོང་བ་འགྱུར་ཞེས་གསོལ་བས་ཆད་པ་དང་བྲལ་བ་བཞིན་ནོ། ། གལ་ཏེ་གསུང་བྱ་མིན་པ་མི་མངའ་ན། ། ལྷས་སྦྱིན་ལ་གོས་དུམ་ཅན་གྱི་བུ་མཆིལ་མ་ཟབ་ཅི་ཞེས་གསུངས་པ་མིན་ནམ་ཞེ་ན། གསུང་མོད་འདི་ནི་གཞན་ལ་གནོད་པ་ཡང་མིན་ལ་སྡིག་པ་ལས་ལྡོག་པའི་ཆེད་དུ་གསུང་པས་གསུང་བྱ་མིན་པ་མིན་ནོ། ། གཉིས་པ་ལ་གསུམ། སྤྱོད་པ་ལ་སློབ་པའི་ཀུན་སློང་གི་ཁྱད་པར། སེམས་བསྐྱེད་པའི་བསོད་ནམས་དང༌། སྤྱོད་པ་ལ་སློབ་ཚུལ་ལོ། ། དང་པོ་ལ་གཉིས།
སྒོ་གསུམ་གྱི་ནང་ནས་ཡིད་གཙོ་བོའི་དོན་ཅན་དུ་བསྟན་པ་དང༌། གཞན་ལ་མི་དགེ་བར་འགྱུར་བ་ཡང་བྱང་ཆུབ་སེམས་དཔའ་ལ་བསམ་པའི་དབང་གིས་དགེ་ལེགས་སུ་འགྱུར་བ་བསྟན་པའོ། ། དང་པོ་ནི། སེམས་མ་གཏོགས་པར་འགྲོ་སོགས་ལ། ། གང་ཕྱིར་བསོད་ནམས་ལ་སོགས་པ། ། མ་མཐོང་དེ་ཕྱིར་ལས་ཀུན་ལ། ། ཡིད་ནི་དོན་པོར་བསྒྲུབ་པར་བྱ། ཇི་ལྟར་སེམས་ཀྱི་ཀུན་སློང་མ་གཏོགས་པར་འགྲོ་བ་དང་འོང་བ་༼༡༦༥༽ལང་བ་དང་འཆག་པ། སྨྲ་བ་དང་སྦྱིན་བསྲེགས་བྱ་བ་དག་མི་འབྱུང་བ་གང་གིས་ཕྱིར་དགེ་བ་བསོད་ནམས་དང༌། མི་དགེ་བ་བསོད་ནམས་ཡིན་པ་ལ་སོགས་པ་ཡོད་པ་མ་ཡིན་པའམ་མ་མཐོང་བའི་ཕྱིར་བྱ་བའི་ལས་ཀུན་ལ་སེམས་ཀྱི་རྩོམ་པ་ཡིད་ནི་དོན་པོར་སྟེ་གཙོ་བོ་ཡིན་པས་ཀུན་སློང་དགེ་བས་གཙོ་བོར་བསྒྲུབ་རིགས་སོ། །
དེས་ན་སེམས་བཞིན་ལུས་ངག་གི་ལུས་ཀྱང་ཡིད་ཀྱི་ལས་ཀྱི་ངོ་བོར་འཇོག་དགོས་སོ། ། དཔེར་ན་གཅེར་བུ་པ་འགའ་ཞིག་ལྷ་ཁང་དུ་ཞུགས་ཏེ་སྐུ་གཟུགས་ལ་ཕྱག་འཚལ་བསད་དགེ་བར་འགྱུར་ལ། གཞན་ལ་རྐུབ་ཀྱིས་རེག་པར་འགྱུར་པས་སྡིག་པར་འགྱུར་བར་བཞིན་ནོ། ། གཉིས་པ། ལས་ཀུན་ལ་སེམས་ཀྱིས་ཀུན་སློང་གཙོ་བོ་ཡིན་པ་དེའི་ཕྱིར། བསམ་པས་བྱང་ཆུབ་སེམས་དཔའ་ལ། ། དགེ་བའམ་འོན་ཏེ་མི་དགེར་རུང༌། ། ཐམས་ཅད་དགེ་ལེགས་ཉིད་འགྱུར་ཏེ། ། གང་ཕྱིར་ཡིད་དེའི་དབང་གྱུར་ཕྱིར། གཞན་ལ་ཕན་པའི་བསམ་པས་ཀུན་ནས་བསླང་བའི་སེམས་ལ་དབང་ཐོབ་པའི་བྱང་ཆུབ་སེམས་དཔའ་ལ་སྦྱིན་སོགས་དགེ་བའམ།
འོན་ཏེ་སྲོག་གཅོད་སོགས་མི་དགེ་བར་འགྱུར་ཀྱང་རུང་བྱང་ཆུབ་སེམས་དཔའ་དེ་ལ་ཐམས་ཅད་དགེ་ལེགས་ཉིད་དུ་འགྱུར་ཏེ། གང་གི་ཕྱིར་ན་ཡིད་ཇི་ལྟར་འདོད་པ་༼༡༦༦༽བཞིན་མི་དགེ་བ་ལ་མི་འཇུག་པ་དེའི་རང་དབང་ཐོབ་པའི་ཕྱིར། དཔེར་ན་དེད་དཔོན་སྙིང་རྗེ་ཅན་གྱིས་མི་ནག་མདུང་ཐུང་ཅན་བསད་པ་བཞིན་ནོ། ། གཉིས་པ་ལ་གཉིས། དོན་དམ་པའི་སེམས་དང་པོ་བསྐྱེད་པའི་བསོད་ནམས་དང༌། གཞན་སེམས་བསྐྱེད་དུ་བཅུག་པའི་ཁྱད་པར་རོ། ། དང་པོ་ལ། བྱང་ཆུབ་སེམས་དཔའ་འདི་ལ་གང་ནས་བཟུང་སྟེ་དོན་དམ་པའི་བྱང་ཆུབ་སེམས་དཔའ་ཞེས་བྱ་ཞེ་ན། ། བྱང་ཆུབ་སེམས་དཔའ་སེམས་དང་པོ། ། ས་སྟེང་སྐྱེ་བོ་ཐམས་ཅད་ནི། །
འཁོར་ལོས་བསྒྱུར་པ་ཉིད་འགྱུར་པ། ། དེ་དག་བསོད་ནམས་ལས་ཁྱད་འཕགས། རབ་ཏུ་དགའ་བ་ཞེས་བྱ་བ་དོན་དམ་པའི་སེམས་བསྐྱེད་པ་དང་པོ་ནས་བཟུང་སྟེ། སེམས་བསྐྱེད་པ་ནི་གཉིས་ཏེ། མངོན་པར་འདོད་པ་དང༌། དོན་དམ་པའོ། ། མངོན་པར་འདད་པ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདོད་པའི་སོ་སོའི་སྐྱེ་བོའི་གནས་སྐབས་ན་ཡང་ཡོད་ལ། དོན་དམ་པ་ནི་བཅུར་འགྱུར་ཏེ། ས་དང་པོ་ནས་ཆོས་ཀྱི་སྤྲིན་གྱི་བར་ས་བཅུ་པོའོ། །

བྱང་ཆུབ་སེམས་དཔའི་དོན་དམ་པའི་སེམས་བསྐྱེད་པ་དེའི་བསོད་ནམས་ཀྱི་ལས་ཀྱི་ཁྱད་པར་ནི་གླིང་བཞི་གཅིག་ལ་དབང་བའི་འཁོར་ལོས་བསྒྱུར་བའི་རྒྱལ་པོར་འགྱུར་པ་དེ་རེ་ཞིག་མང་ན། འདི་ན་ས་སྟེང་གི་སེམས་ཅན་འཁོར་ལོས་༼༡༦༧༽བསྒྱུར་བའི་རྒྱལ་པོ་འགྱུར་བའི་བསོད་ནམས་ཆེས་མང་བདག་ལས་ཁྱད་པར་དུ་འཕགས་པ། བྱང་ཆུབ་སེམས་དཔའ་སེམས་བསྐྱེད་པ་དང་པོར་གནས་པའི་བསོད་ནམས་ཀྱི་ཆའམ་ཟླར་ཡང་མི་འགྲོའོ། ། རྒྱུ་མཚན་ནི། འགྲོ་བ་ཐམས་ཅད་ཀྱི་འཇིག་རྟེན་དང་འཇིག་རྟེན་ལས་འདས་པའི་དགེ་བའི་རྩ་བ་ཐམས་ཅད་འབྱུང་གནས་དུས་ཇི་སྲིད་དུ་འགྲོ་བ་རྣམས་རྗེས་སུ་བཟུང་བའི་རྒྱུར་འགྱུར་བའི་ཕྱིར། འཁོར་ལོས་བསྒྱུར་བའི་བསོད་ནམས་ནི་དེ་ལྟར་མ་ཡིན་ནོ། ། དཔེར་ན་རྒྱལ་པོས་དྲིལ་བསྒྲགས་ནས་རིགས་པ་རྣམ་པར་དཔྱོད་པ་ནི་དེའི་ནོར་མང་པོ་འདུ་བའི་སྒོ་ཡིན་པ་བཞིན་ནོ་དབུ་མ་འཇུག་པ་ལས་ཚོགས་སྦྱོར་ལ་སྐྱེ་བར་སེམས་པ་དང༌། འདི་ལ་བྱང་ཆུབ་སེམས་དཔའ་ཞེས་བཞག་བྱ་ན། བྱང་ཆུབ་སེམས་དཔའ་མཚན་ཉིད་པ་ནི་དོན་དམ་པའི་སེམས་བསྐྱེད་ཀྱི་དབང་དུ་བྱས་ནས་འདིར་འཇོག་ལ། ཀུན་རྫོབ་སེམས་བསྐྱེད་ཀྱི་དབང་དུ་བྱས་ན་ཀྱང་ལ་འཇོག་དཔྱད་དགོས་སོ། ། གཉིས་པ།
གཞན་ཐེག་པ་ཆེན་པོ་སེམས་བསྐྱེད་དུ་བཅུག་པའི་བསོད་ནམས་ཅི་ལྟ་བུ་ཞེ་ན། ། རིན་ཆེན་རང་བཞིན་མཆོད་རྟེན་ནི། འཇིག་རྟེན་རྙེད་མཐོ་འགས་བྱས་པ། ། དེ་བས་སེམས་བསྐྱེད་བཅུག་གདུལ་པོ། ། མཆོག་ཏུ་བཀྲབས་པར་བརྗོད་པ་ཡི། ལྷ་དང་མི་རྣམས་ཀྱིས་སྟོན་པ་བསོད་༼༡༦༨༽ནམས་བྱེ་བའི་འབྱུང་གནས་དམ་པའི་ཆོས་ཀྱི་འཁོར་ལོས་བསྒྱུར་བ་སངས་རྒྱས་བཅོམ་ལྡན་འདས་ཀྱི་སླད་དུ། དེའི་རིང་བསྲེལ་གྱི་སྙིང་པོ་ཅན་གསེར་དང་དངུལ་དང་བཻཌཱུརྻ་ལ་སོགས་པའི་རིན་པོ་ཆེ་སྣ་བདུན་གྱིས་བྱས་པའི་མཆོད་རྟེན་དབང་འོག་མིན་དུ་སླེབ་པ་རྒྱར་སྟོང་གསུམ་གྱི་སྟོང་ཆེན་པོ་དང་མཉམ་པ་ཞིག་བྱས་ལ། དེ་ལ་གདུགས་དང༌། རིན་པོ་ཆེ་ཐེམ་སྐས་བྱས་ཞིང་བསྐལ་པ་རྫོགས་པར་དེ་ལ་མེ་ཏོག་དང༌། བདུག་པ་དང༌།
མར་མེ་དང་ཞལ་ཟས་དང་རོལ་མོའི་སྒྲ་དང་གདུག་དང་རྒྱལ་མཚན་དང༌། བ་དན་ལ་སོགས་པའི་མཆོད་པའི་བྱེ་བྲག་ཇི་སྙེད་པས་མཆོད་པར་བྱས་པ་ལ་བསོད་ནམས་ཆེ་མང་ངོ༌། ། དེ་བས་གཞན་གཅིག་པུ་ཞིག་བྱང་ཆུབ་ཀྱི་ཕྱིར་གདུལ་བར་བྱེད་ཅིང་ཡང་དག་པར་འཛུད་པར་ཕྱེད་པའི་བསོད་ནམས་ནི་སྡམ་ལས་ཆེས་བཀྲབ་པ་སྟེ་མཆོག་ཏུ་འཕགས་པར་བརྗོད་པ་ཡིན་ནོ། ། འདི་ནི་བྱང་ཆུབ་ཀྱི་སེམས་དང་པོ་བསྐྱེད་པའི་ཀུན་རྫོབ་སེམས་བསྐྱེད་པ་ལ་བཟུང་བར་བྱ་སྟེ། དཔེས་ལས་རིགས་རྒྱུད་བསྲེལ་བའི་དཔེ་གསུང་བས་རྫོགས་པའི་སངས་རྒྱས་ཀྱི་རིགས་ནི་ཀུན་རྫོབ་བྱང་ཆུབ་ཀྱི་སེམས་ཡིན་པར་མངོན་ནོ། ། དཔེར་ན་སྐྱེས་བུ་འགའ་ཞིག་དུས་བྱས་པ་ན། དེ་མཛའ་བཤེས་གཉིས་ཡོད་པར་གྱུར་ལ། གཅིག་གིས་རོ་ཙམ་འབྱིན་ཞིང་སྦྱོང་བ་ཙམ་བྱས་ལ། གཅིག་ཤོས་ཀྱིས་པུ་སྨད་ལ་སོགས་པ་གསོ་བ་༼༡༦༩༽དང༌། སྐྱོང་བ་རིགས་བརྒྱུད་བསྲེལ་བར་བྱས་པ་མཆོག་ཡིན་པ་བཞིན་ཁ་ཅིག་གིས་སངས་རྒྱས་མྱ་ངན་ལས་འདས་པའི་པུར་ཡོངས་སུ་སྦྱང་པ་ལ་འཇུག་ལ།
ཁ་ཅིག་གིས་དམ་པའི་ཆོས་ཡུན་རིང་དུ་གནས་པར་བྱ་བའི་ཕྱིར། གདུང་མི་བཅད་པར་བྱ་བའི་དོན་དུ་སྲོག་ཆགས་རྣམས་བྱང་ཆུབ་ཏུ་སེམས་བསྐྱེད་པའོ། ། མཛའ་བཤེས་ཀྱི་དཔེ་སྔ་མ་དོན་དམ་སེམས་བསྐྱེད་དང་ཕྱིས་ཀུན་རྫོབ་སེམས་བསྐྱེད་ཀྱི་དཔེའམ་སྔ་མ་ཉན་ཐོས་དང༌། ཕྱི་མ་བྱང་ཆུབ་སེམས་དཔའི་ངེས་པའོ། ། གསུམ་པ་ལ་ལྔ། གཞན་དོན་མཛད་པའི་ལུས་ངག་གི་ཀུན་སྤྱོད་དང༌། བསམ་པའི་ཁྱད་པར་དང༌། ། སྙིང་རྗེ་དམན་པའི་ཉེས་དམིགས་དང༌། བྱང་ཆུབ་སེམས་དཔའ་ལམ་དད་པའི་ཉེས་པ་དང་དད་པ་བསྒོམ་རིགས་པ་དང༌། སྤྱོད་པ་མཐར་ཕྱིན་པར་མཛད་དུ་ནུས་པའི་རྒྱུ་མཚན་ནོ། །
དང་པོ། བྱང་ཆུབ་སེམས་དཔའ་ཇི་ལྟར་སེམས་ཅན་གྱི་དོན་བྱ་ཞེ་ན། ། དེ་ལ་ཕན་འདོགས་བླ་མ་ཡིས། ། སློབ་མ་ལ་ནི་སྲིད་ཞུ་བྱ། ། གང་ཕྱིར་དེས་ཕན་མི་ཤེས་པ། ། དེ་ཕྱིར་སློབ་མ་ཞེས་བྱའོ། ། བློ་འཆལ་བའི་སློབ་མ་དེ་ལ་ཕན་འདོགས་པའི་ཕྱིར་བྱང་ཆུབ་སེམས་དཔའི་བླ་མ་ཡིས། དུལ་བའི་འཛོལ་དུ་གཞུགས་པར་འདོད་པས་དང་པོ་ཧྭགས་ཀྱི་ལ་དུ་དང་བུར་ཤིང་དུམ་བུ་དག་གིས་གླང་པོ་ཆེ་སྨྱོན་པ་ལྟ་བུའི་སློབ་མ་ལ་༼༡༧༠༽ཟང་ཟིང་གི་སྦྱིན་པས་རིམ་གྲོས་སྲིད་ཞུ་བྱས་ནས། དེ་ནས་དེ་ལ་སྙན་པར་སྨྲ་བའི་ཞགས་པས་བཏབ་ནས། དོན་སྤྱོད་པའི་དུལ་བའི་ལྕགས་ཀྱུས་བསྡམ་པར་བྱས་ནས་རང་དང་དོན་མཐུན་པར་ཕན་འདོགས་པར་བྱེད་པ་ཡིན་ལ།
དེ་ཉིད་ཀྱི་ཕྱིར་བདག་ལ་ཕན་པར་མི་ཤེས་པའི་ཕྱིར་རྗེས་སུ་བསྟན་པར་བྱ་བ་ཡིན་པས་སློབ་མ་ཞེས་བརྗོད་དེ། དཔེར་ན་སྟོན་པས་ཆོ་འཕྲུལ་གྱིས་ལྟེང་རྒྱས་འོད་སྲུང་འདུལ་བ་བཞིན་ནོ། ། གཉིས་ལ་ལྔ། གནོད་མི་བསྐུར་བའི་གང་ཟག་ལ་བརྩེ་བ་བྱས་པའི་དཔེ་དང༌། གདུལ་བྱ་དཀྲི་བའི་རིམ་པ་དང༌། ཉོན་མོངས་ཤས་ཆེ་བ་ལྷག་པར་བརྩེ་བར་བྱ་བ་དང༌། དབང་པོ་དང་བསམ་པ་དང་མཐུན་པར་གཞན་དོན་མཛད་པའི་ཚུལ་དང༌། སྙིང་རྗེའི་སྟོབས་རྒྱས་པའི་འབྲས་བུའོ། ། དང་པོ་ནི། སློབ་མ་གནོད་མི་བསྐུར་བར་འགྱུར་ན་སྐྱོ་བར་མི་བྱ་སྟེ་གཤིས་ངན་དེའི་ཉོན་མོངས་གཞོམ་པར་བྱ་དགོས་ཏེ།
ཁྲོ་ཡང་འབྱུང་པོས་བཟུང་བ་ལ། ། སྨན་པ་འཁྲུགས་པ་མིན་དེ་ལྟར། ། ཐུབ་པ་ཉོན་མོངས་དགྲར་གཟིགས་གྱི། ། ཉོན་མོངས་དང་འབྲེལ་གང་ཟག་མིན། གང་ཞིག་ཕན་པའི་ངག་གིས་ལམ་བསྟན་པ་ལ་ཁྲོ་བ་ཡང་རྫེ་དཔོན་ཁྲོས་པ་རིམ་གྲོས་མགུ་བར་བྱེད་པ་བཞིན་ནོ། ། སྨན་པ་སྐྱེ་བོ་གདོན་གྱིས་བརློམ་པ་དག་སྨན་པ་གཤིས་ངན་ཡང་སྐྱོན་དུ་མི་ལྟ་ཞིང་འཁྲུགས་པ་༼༡༧༡༽མིན་པར། ཤིན་ཏུ་ཆེས་འབྱུང་པོས་བརླམ་པ་བཅོས་པ་ལ་ཞུགས་པ་བཞིན་དུ། ཐུབ་པ་བྱང་ཆུབ་སེམས་དཔས་ཉོན་མོངས་པ་དག་གནོད་པ་དྲག་ཅིང་རྩུབ་པ་དགྲ་བཞིན་དུ་གཟིགས་ན་ཡང༌། ཉོན་མོངས་དང་འབྲེལ་བའི་གང་ཟག་དག་ལ་དེ་ལྟར་བལྟ་བ་མ་ཡིན་ཏེ། ཉོན་མོངས་ཅན་གྱི་གང་ཟག་ཆེས་བརྩེ་བའི་ཡུལ་དུ་བཟུང་དགོས་པའི་ཕྱིར་རོ། །
དཔེར་ན་རི་དགས་ཀྱི་རྒྱལ་པོ་སེང་གེའི་རྡོ་འཕེན་པ་པོ་ལ་བསྣུན་གྱིས། འཕངས་པ་ལ་མ་ཡིན་པ་བཞིན་ནོ། ། གཉིས་པ། གང་ཞིག་གང་གང་ལ་དགའ་ཡི། ། དེ་ཡི་དེ་དེ་སྔར་དཔྱད་པ། ། ཉམས་པར་གྱུར་པ་དམ་ཆོས་ཀྱིས། ། སྣོད་ནི་ཅིས་ཀྱང་མ་ཡིན་ནོ། ། འདིར་རང་བཞིན་གནས་པའི་རིགས་དང་རྒྱས་འགྱུར་གྱི་རིགས་གཉིས་ལས་ཕྱི་མ་ཉིད་སྟོན་པར་བཞེད་ནས། གདུལ་བྱ་གང་ཞིག་སྦྱིན་སོགས་གང་ལ་དགའ་བའི་མོས་པ་དེའི་དབང་དུ་བྱས་ནས་སྦྱིན་སོགས་དེ་དང་དེའི་སྣོད་ཡིན་ཡིན་སྔར་དཔྱད་པར་བྱས་ནས། དང་པོ་ནས་ཟབ་མོའི་གཏམ་བྱས་ན་ཆོས་སྤོང་བའི་ཉེས་པས་ཉམས་པར་འགྱུར་བས་སྣོད་ནི་རེ་ཞིག་ཅིས་ཀྱང་མིན་པར་འགྱུར་ན།
དེའི་ཕྱིར། སེར་སྣ་ཅན་ལ་སྦྱིན་པའི་གཏམ་དང༌། འཆལ་བའི་གང་ཟག་ལ་ཚུལ་ཁྲིམས་དང༌། ཁྲོ་བ་ཅན་ལ་བཟོད་པ་༼༡༧༢༽དང༌། ཡང་ལོངས་སྤྱོད་འདོད་པ་ལ་སྦྱིན་པའི་གཏམ་དང༌། མཐོ་རིས་འདོད་པ་ལ་ཚུལ་ཁྲིམས་དང༌། གཟུགས་བཟང་བར་འདོད་པ་ལ་བཟོད་པའི་གཏམ་དང་རིམ་གྱིས་སྣོད་དུ་རུང་བ་ན་ཕར་ཕྱིན་ཕྱི་མ་དག་གིས་གཏམ་དག་གླེང་བར་བྱ་དགོས་ཏེ། འཕགས་པ་ཀླུས། བསོད་ནམས་ཡེ་ཤེས་ཚོགས་རྫོགས་ཤིང༌། ། བསོད་ནམས་ཡེ་ཤེས་ལས་བྱུང་བའི།
དམ་པ་གནིས་པོ་ཐོབ་པར་ཤོག་ཅེས་གསུངས་པ་བཞིན། ལས་དང་པོ་པ་ལ་སྟོང་པ་ཉིད་ལ་སོགས་པའི་གཏམ་སྦོམ་པོས་གདུལ་བྱའི་རྒྱུད་ཆུད་གསོན་ཞིང་གནས་མ་ཡིན་པར་འཁྱམས་པ་མང་དུ་མཐོང་བས། འདིར་མདོ་རང་ལམ་གྱིས་རྫོགས་པའི་སངས་རྒྱས་ཀྱི་གོ་འཕང་ཐོབ་པ་ལ། གནས་ལུས་ལོངས་སྤྱོད་དང་འཁོར་ཕུན་སུམ་ཚོགས་པ་སྒྲུབ་པ་ལ། སྦྱིན་བས་གནས་དང་ལོངས་སྤྱོད། ཚུལ་ཁྲིམས་དང་བཟོད་པས་ལུས་དང༌། བརྩོན་འགྲུས་ཀྱི་འཁོར་དང༌། བསམ་གཏན་དང་ཤེས་རབ་གཉིས་ཀྱིས་ཐུགས་ཕུན་སུམ་ཚོགས་པ་རྒྱུན་ཇི་བཟང་གིས་སངས་རྒྱས་ཀྱིས་ལ་སྦྱོར་བའི་གྲངས་ངེས་པས་བྱང་ཆུབ་སེམས་དཔའ་རང་ཉིད་ཀྱང་ཕ་རཽལ་ཏུ་ཕྱིན་པ་དྲུག་ལ་སློབ་པོ། ། གཞན་ཡང་དེ་དྲུག་ལ་སྦྱོར་བར་ངེས་པས་ཆོས་གཟུགས་ཀྱི་རྒྱུ་གཉིས་པོ་ཕ་རོལ་ཏུ་ཕྱིན་པ་དྲུག་ལས་མང་མི་དགོས། ཉུང་ན་མི་འདུ་བས།
ཀུན་༼༡༧༣༽མཁྱེན་ཆེན་པོས། རྒྱུ་མཚན་ཉིད་ཀྱི་ཐེགཔ་ནི་སེམས་ལམ་དུ་བྱེད་པའི་ཐེག་པ་དང༌། སྔགས་ནི་ཡེ་ཤེས་ལམ་དུ་བྱས་པའི་ཐེག་པའོ་ཞེས་ཡང་ནས་ཡང་དུ་གསུངས་པའི་དགོས་པ་གང་ཡིན་བརྟགས་རིགས་སོ། ། ཡང་རང་ལུགས་ངེས་པ་རང་བཞིན་གནས་པའི་རིགས་ཀྱི་དབང་དུ་ན་ཆོས་ཉིད་དེ་བཞིན་ཉིད་ཆཅོས་ཀྱི་དབྱིངས་སྐྱོན་མེད་པ། དེ་ཁོ་ན་ཉིད། སྟོང་པ་ཉིད། ཤེས་རབ་ཕ་རོལ་ཏུ་ཕྱིན་པ་བདེ་བར་གཤེགས་པའི་སྙིང་པོ་རྫོགས་པའི་སངས་རྒྱས་ཀྱི་ཉེར་ལེན་གྱི་རྒྱུ་དང༌། ཕ་རོལ་ཏུ་ཕྱིན་པ་དྲུག་ནི་ལྷན་ཅིག་བྱེད་པའི་རྒྱུར་འགྱུར་ཏེ། བདེ་བར་གཤེགས་པའི་སྙིང་པོ་ཉེར་ལེན་གྱི་རྒྱུ་དང་རྒྱས་འགྱུར་གྱི་རིགས་ལྷན་ཅིག་བྱེད་པའི་རྐྱེན་མཚན་ཉིད་པར་ཁས་བླངས་ན་ཡང་གཟུགས་སྐུའི་ཉེར་རྒྱུ་མེད་པར་འགྱུར་ན་ཡང༌། ཀུན་མཁྱེན་ཆེན་པོ་དང་རང་བྱུང་ཞབས་གཉིས་ཞལ་མཐུན་པར།
གཞི་ལ་རིགས་གཉིས་དང༌། ལམ་ལ་ཡང་རིགས་གཉིས་དབྱེ་བར་མཛད་པས་གཞི་ལ་རིགས་གཉིས་པོ་རང་བཞིན་གྱིས་གནས་པའི་དབང་དུ་ན་ཆོས་གཟུགས་ཀྱིས་སྐུ་གཉིས་པོའི་ཉེར་ལེན་གྱི་རྒྱུ། རྒྱུ་རྐྱེན་གྱིས་འདུས་བྱས་པའི་ཕ་རོལ་ཏུ་ཕྱིན་པ་དྲུག་ལ་འདོད་དགོས་པ་མ་ཡིན་ཏེ། རང་བཞིན་འདུས་མ་བྱས་པའི་ཡེ་ཤེས་སྣང་སྟོང་གཉིས་སུ་མེད་པ་སྐུ་གཉིས་ཀྱི་ཉེར་ལེན་གྱི་རྒྱུར་འགྱུར་བས། ༼༡༧༤༽དཔེར་ན་ཉི་མ་ནམ་མཁའ་ལ་གནས་པ་སྤྲིན་གྱིས་བསྒྲིབ་པ་ལ་དེ་སེལ་བར་བྱེད་པའི་རླུང་་ནི་ཉི་མ་མངོན་དུ་གྱུར་པའི་རྐྱེན་ལས་རྒྱུ་མཚན་ཉིད་པ་མ་ཡིན་པ་བཞིན་ལམ་ཕ་རོལ་ཏུ་ཕྱིན་པ་དྲུག་པོ་ནི་རླུང་གི་ཚོགས་བཞིན་རྐྱེན་དུ་གྱུར་པ་ཡིན་ནོ། ། དཔེར་ན་བྱང་ཆུབ་སེམས་དཔའ་སྐྲ་མཛེས་ཞེས་བྱ་བ་སྨན་པར་གྱུར་པས། ཚོང་པའི་བུད་མེད་འདོད་ཆགས་ཀྱིས་མྱོས་ཤིང་ཁྱོ་ཤི་བའི་རོ་ཕྲག་པར་ཁུར་པ་དབུག་དབྱུང་བའི་ཕྱིར་བུད་མེད་ཤི་བའི་རོ་ཕྲག་པར་ཟླ་བ་དྲུག་ཏུ་ཁུར་བ་དང༌། དགྲ་བཅོམ་པས་སློབ་མ་ཟས་ལ་ཞེན་པས་སེམས་བསླད་པས་བདེན་པ་མི་མཐོང་བར་ཤེས་ནས་དེ་དང་བསྟུན་པར་ཟས་བསྲེས་ཏེ་སྣོད་གཅིག་གིས་བླངས་ལ་ཕྱིས་སྣོད་སོ་སོར་ཁྱེར་དུ་བཅུག་ལ། དེ་རབ་ཏུ་དད་ནས་མཁན་པོའི་ཐད་དུ་དགྲ་བཅོམ་པ་ཉིད་མངོན་དུ་བྱས་པ་བཞིན་ནོ། ། གསུམ་པ།
ཉེས་པ་ལས་ལན་མང་དུ་བཟློག་ཀྱང་ཡང་དང་ཡང་དུ་མི་རིགས་པའི་ལམ་དུ་འཇུག་པ་དེ་ལ་བྱང་ཆུབ་སེམས་དཔའ་ལྷག་པར་བརྩེ་བར་བྱ་དགོས་ཏེ། ། ཇི་ལྟར་མ་ནི་ཁྱད་པར་དུ། ། ནད་ཐེབས་པུ་ལ་གདུང་འགྱུར་བ། ། དེ་བཞིན་བྱང་ཆུབ་སེམས་དཔའི་བརྩེ། ། དམ་པ་མིན་ལ་ཁྱད་པར་དུའོ། ། ཇི་ལྟར་མ་ནི་ཁྱད་པར་ནད་ཀྱིས་ཐེབས་པའི་བུ་ལ་གདུང་བར་འགྱུར་བ་དེ་བཞིན་དུ་བྱང་ཆུབ་སེམས་དཔའི་བརྩེ་བ་ནི་དམ་པ་མིན་པ་ལ་༼༡༧༥༽ཁྱད་པར་དུ་སྐྱེའོ། ། དཔེར་ན་གདོལ་པ་མོའི་བུ་དྲུག་པ་བྱ་བ་མིན་པ་བྱེད་པ་རྒྱལ་པོས་བསད་དོགས་པ་བཞིན་ནོ། ། བཞི་པ། ལ་ལའི་སློབ་མར་འགྱུར་བ་སྟེ། ། ལ་ལ་ཡི་ནི་བླ་མར་འགྱུར།
ཐབས་གཅིག་སྣ་ཚོགས་ཐབས་ཀྱིས་ནི། ། མ་རྟོག་སེམས་ཅན་རྟོགས་པར་བྱེད། བྱང་ཆུབ་སེམས་དཔའ་སེམས་ཅན་གྱི་དོན་བྱེད་པ་ན་སེམས་ཅན་རྣམས་བསད་པ་དད་མོས་པ་དང་དབང་པོ་ཐ་དད་པས་ལ་ལའི་སློབ་མར་འགྱུར་བར་བྱ་སྟེ་ཕན་པ་རྗེས་སུ་སྟོན་ལ། རང་ཉིད་དམན་པར་སེམས་པ་ལ་ལ་ལ་གྱི་ནི་བླ་མར་འགྱུར་བར་བྱས་ནས་ཁྱད་པར་བསྟན་པའི་སྒོ་ནས་རྗེས་སུ་སྟོན་པས་སེམས་ཅན་གདུལ་པའི་ཐབས་དང་རིགས་པ་སྣ་ཚོགས་པའི་ཐབས་ཀྱིས་མ་རྟོགས་པའི་སེམས་ཅན་རྣམས་ཀྱིས་དེ་ཁོ་ན་ཉིད་རྟོགས་པར་བྱེད་དོ། ། དཔེར་ན་སྨན་པ་མཁས་པས་ན་དཔལ་སྣུམ་བཅོས་དང་སྐྱུ་བཅོས་སྣ་ཚོགས་བྱེད་པ་བཞིན་ནོ། ། ལྔ་པ་ལ་གཉིས། སྙིང་རྗེ་སྟོབས་ལྷག་པར་རྒྱས་ན་གདུལ་བྱ་མིན་པ་དཀོན་པ་དང༌། གཞན་དོན་ལ་བསྐུལ་མ་མ་བྱས་པའི་ཉེས་དམིགས་སོ། ། དང་པོ། ཇི་ལྟར་སྨན་པ་མཁས་གྱུར་པས།
ནད་པ་སྒྲུབ་མེད་དཀོན་དེ་བཞིན་ནོ། ། བྱང་ཆུབ་སེམས་དཔའི་སྟོབས་རྙེད་ནས། ། གདུལ་བྱ་མ་ཡིན་ཤིན་ཏུ་དཀོན། ། སེམས་ཅན་ཡོངས་སུ་སྨིན་པར་བྱེད་པ་ལ་མཐུའི་༼༡༧༦༽ཁྱད་པར་འཕེལ་བའི་བྱང་ཆུབ་སེམས་དཔའ་ཇི་ལྟར་སྨན་པ་མཁས་པར་འགྱུར་བས། ནད་པ་གསཽར་མི་རུང་ཞིང་སྒྲུབ་ཏུ་མེད་པ་དཀོན་པ་བཞིན་དུ་དབང་པོ་མཆོག་དང་མཆོག་མིན་པར་ཤེས་ཤིང་བསྡུ་བའི་དངོས་པོ་བཞི་ལ་མཁས་པའི་བྱང་ཆུབ་སེམས་དཔའི་སྟོབས་རྙེད་ནས་གདུལ་བྱ་མིན་པ་ཤིན་ཏུ་དཀོན་ནོ། ། དཔེར་ན། སློབ་དཔོན་ཀླུ་སྒྲུབ་ཀྱིས་རྒྱ ལ་པོའི་བུ་སེམས་ཀྱི་ནད་བུད་མཻད་འདོད་པས་བསྐྱེད་པ་སྨན་པ་གཞན་རྣམས་ཀྱིས་མ་ཤེས་པ་ཞི་བར་མཛད་པ་བཞིན་ནོ། ། གཉིས་པ། བྱང་ཆུབ་སེམས་དཔའི་ཡུལ་དུ་ནི། ། གལ་ཏེ་འགའ་ཞིག་མ་བསྐུར་བར། །
ངན་འགྲོར་འགྲོ་བར་འགྱུར་ན་དེ། ། བློ་ལྡན་གཞན་གྱིས་སྨད་བྱར་འགྱུར། སེམས་ཅན་གདུལ་བའི་མཐུའི་ཁྱད་པར་ཐོབ་པའི་བྱང་ཆུབ་སེམས་དཔའི་ཡུལ་དུ་ནི། གལ་ཏེ་སེམས་ཅན་འགའ་དགེ་བ་ལ་བསྐུར་ན་ངན་སོང་དུ་མི་འགྲོ་བ་ཞིག་ཡིན་ཀྱང་མ་བསྐུར་བར་ངན་སོང་དུ་འགྲོ་བར་འགྱུར་ན་ནི། འདི་ལ་བྱང་ཆུབ་སེམས་དཔའ་གཞན་རྣམས་ཀྱི་སྨད་བྱར་འགྱུར་ཏེ། རང་གིས་སྔར་དམ་བཅས་པ་ལས་འདའ་བར་འགྱུར་བའི་ཕྱིར། དཔེར་ན་དོན་མཐུན་པ་འགའ་ཞིག་མགོན་པ་ཉིད་ཀྱི་ཕྱིར་སྡུག་བསྔལ་དང་འཕྲད་པར་བྱེད་ན་དེད་དཔོན་ཆེན་པོས་བསྐུར་དགོས་པ་༼༡༧༧༽བཞིན་ནོ། ། གསུམ་པ། ། གང་ཞིག་ཉེན་པ་གཞན་དག་ལ། ། སྙིང་བརྩེས་ལེགས་ཞེསི་་འདོད་པ། །
དེ་རྗེས་བརྩེ་བས་མགོན་མེད་པ། ། བདག་ལ་ཇི་ལྟར་སྦྱིན་པ་གཏོང༌། བྱང་ཆུབ་སེམས་དཔའ་རྣམས་བྱང་ཆུབ་ཀྱི་ཆོས་འདྲེན་པར་ཆོས་ཐམས་ཅད་ཀྱི་སྔོན་དུ་ཚད་མེད་པ་བཞིའམ། བྱམས་པ་དང་སྙིང་རྗེ་གཉིས་མ་ངེས་པར་སྙིང་རྗེ་ཆེན་པོ་བསྐྱེད་པ་འགྲོ་དགོས་ཏེ་གང་ཞིག་སྡུག་བསྔལ་གྱིས་ཉེན་པའི་སེམས་ཅན་དག་ལ་ཕྲག་དོག་གི་སྒོ་ནས་སྙིང་བརྩེ་བ་ལེགས་སོ་ཞེས་མི་འདོད་པ་དེ། ཉོན་མོངས་པས་ཉམ་ཐག་ཅིགང་མགོན་མེད་པ་ཐར་པའི་ཉམ་ཆུང་བ་སྡུག་བསྔལ་གྱི་ཟུག་གཟེར་དང་ལྡན་པ་དག་ལ་རྗེས་སུ་བརྩེ་བས་ཇི་ལྟར་སྦྱིན་པ་གཏོང་ནུས་པར་འགྱུར་ཏེ་མི་འགྱུར། དེའི་པྱིར་ཐོག་མ་སྙིང་བརྩེ་བ་གདོན་མི་ཟ་བསྐྱེད་པར་བྱ་དགོས་སོ། ། དཔེར་ན་ལོང་བ་ལས་རྫས་འཕྲོག་པ་དང་ལྷམ་ཀྱིས་དོན་དུ་གསོད་པ་བཞིན་ནོ། ། བཞི་པ་ལ་གཉིས། ། བཞི་པ་ལ་གཉིས། བྱང་ཆུབ་སེམས་དཔའ་ལ་མ་དད་པའི་ཉེས་དམིགས་དང༌།
དད་པ་བསྒོམ་པར་རིགས་པའོ། ། དང་པོ། བྱང་ཆུབ་སེམས་དཔའ་སྙིང་རྗེའི་གཞན་དབང་དུ་གྱུར་པ་དེ་དག་ལ་སྡང་བའི་ཉེས་དམིགས་ཇི་ལྟ་བུ་ཞེ་ན། ། འགྲོ་ལ་ཕན་ཕྱིར་གང་ཞིག་ལ། ། འཇིག་རྟེན་སྲིད་དུ་གནས་ཡོད་པ། ། དེ་ལའང་སོར་༼༡༧༨༽གནས་དག་ཕུང་ན། ། སྡང་ལ་བསམ་ཐག་ཅི་ཞིག་ཡོད། འགྲོ་བ་ལ་གནས་སྐབས་དང་མཐར་ཐུག་གི་ཕུན་སུམ་ཚོགས་པའི་ཕན་པ་སྒྲུབ་པར་བྱེད་པ་བསོད་ནསམ་ཀྱི་གཏེར་བྱེ་བའི་འབྱུང་གནས་བྱང་ཆུབ་སེམས་དཔའ་གང་ཞིག་འཇིག་རྟེན་ཇི་སྲིད་དུ་གཞན་དོན་དུ་གནས་པའི་མཐུ་ཡོད་པ་དེ་ལ་སྦྱིན་པ་དང་རི་མོ་དང་རིམ་གྲོ་ལ་སོགས་པ་དག་གིས་བསོད་ནམས་ཀྱི་ཁྱད་པར་མ་བསགས་ཞིང་སོར་གནས་བཏང་སྙོམ་དུ་གནས་པ་དག་ཀྱང་ཕུང་ཞིང་བརླག་པར་འགྱུར་ན། གང་དག་ཡིད་ཀྱིས་སྐྱོན་གྱིས་ཡིད་མི་མགུ་ཞིང་ཞེ་སྡང་བར་གྱུར་པའི་སྡིག་པ་ལ་བསམ་ཐག་སྟེ་བསམ་ནུས་པ་ཅི་ཞིག་ཡོད་དེ་ངན་སོང་མུ་མཐའ་མེད་པའི་གནས་སུ་འཁྱམས་ཤིང་སྡུག་བསྔལ་མྱོང་དགོས་པ་དེའི་ཕྱིར། དཔེར་ན་གླང་པོ་མང་པོ་དབང་དུ་བྱེད་པའི་མི་ལ་ཁ་ཅིག་གིས་གནག་ལུག་གཞན་གཏམ་པ།
དུས་གཞན་ཞིག་ན་ཁྱེད་ཅག་བདེའམ་དྲིས་པས་གང་གིས་བདེ་ཆར་རླུང་གིས་གླང་ཆེན་དག་གཡེངས་སོ་ཞེས་ཟེར་ན། དུད་འགྲོ་གཞན་དག་ཀྱང་དེས་གོ་བར་འདོད་པའམ་ཡང་སྣུམ་ཁུར་བརྒྱུས་པའི་དབྱུག་པ་གཞན་ལ་གཏམ་དུས་གཞན་ཞིག་བསྙུན་གསོལ་བས་བདེ་བ་ག་ལ་མཆིས་བྱིས་པ་དག་གིས་གཅོར་ཏེ་གནས་པས་དབྱུག་པ་དེ་ཡང་ཟོས་སོ་ཟེར་བ་བཞིན་ནོ། ༼༡༧༩༽གཉིས་པ་ལ་གཉིས། བྱ་དཀའ་བའི་སྤྱོད་པ་མཛད་པ་ལ་དད་རིགས་པ་དང༌། ཡོན་ཏན་མཐའ་ཡས་པ་བསམ་ནས་དད་པའོ། ། དང་པོ། བསོད་ནམས་དང་ཡེ་ཤེས་ཀྱི་སྟོབས་དང་ལྡན་པའི་བྱང་ཆུབ་སེམས་དཔའ་རྣམས་ཀྱི་མཆོག་ཏུ་བྱ་དཀའ་བའི་གནས་ཅི་ཞིག་ན། ། གང་ལ་སྐྱེ་བ་ཐམས་ད་དུ། ། མངོན་ཤེས་ལྔ་ཆར་ཡང་ཡོད་པ། ། དེ་ཡི་དམ་ན་བར་དམན་ལྟའི་དངོས། །
འདི་ནི་ཤིན་ཏུ་བྱ་དཀའ་འོ། ། བྱང་ཆུབ་སེམས་དཔའ་གང་དེ་བཞིན་གཤེགས་པའི་ཆོས་ཀྱི་ལོངས་སྤྱོད་ཀྱི་རོ་བསམ་གྱིས་མི་ཁྱབ་པ་ཆོག་མི་ཤེས་པ་དང༌། ཏིང་ངེ་འཛིན་ལ་གནས་ཤིང་བསོད་ནམས་དང་ཡེ་ཤེས་ཀྱི་འབྲས་རྩབསམ་གྱིས་མི་ཁྱབ་པའི་སྐྱེ་བོ་ཚོགས་སྦྱོར་དུ་ལས་དང་སྙིང་རྗེའི་མཐུ་དང༌། ས་ཐོབ་པ་དང་སྨོན་ལམ་གྱི་སྟོབས་དང༌། དག་པའི་ས་ན་སྤྲོས་པ་མེད་པའི་ཏིང་ངེ་འཛིན་ལ་དབང་ཐོབ་པས་སྐྱེ་བ་ཐམས་ཅད་དུ་མངོན་པར་ཤེས་པ་ལྔ་ཆར་ལ་རང་དབང་བ་ཡོད་པ་དེ་ཡི་དམན་པར་ལྷུང་བའི་སྐྱེ་གནས་ཅན་དག་ལ་དམན་པ་ལྟ་བུའི་དངོས་པོ་སྐྱེ་བ་སྣང་ནས་སེམས་ཅན་དེ་དག་ལ་ཕན་པའི་དོན་དུ་སྲིན་བུ་དང༌། ཕྱེ་མ་ལེབ་དང༌། སྡིག་སྦྲུལ་དང༌། མ་ཧེ་དང༌། རི་བོང་དང༌། རི་དྭགས་རུ་རུ་ལ་སོགས་པའི་སྐྱེ་བ་དག་ཡོངས་སུ་འཛིན་པ་ན།
གཟུགས་དེ་དང་སྐད་དེ་༼༡༨༠༽དག་གིས་སེམས་ཅན་གྱི་རིས་དེ་དག་བྱང་ཆུབ་ཀྱི་ཕྱིར་སྨིན་པར་བྱེད་པ་འདི་ནི་བྱང་ཆུབ་སེམས་དཔའ་བྱ་དཀའ་བའི་སྤྱོད་པ་མཆོག་ཡིན་ནོ། ། དཔེར་ན་བྱ་རོག་མ་སྲེག་གི་སྐྱེས་རབ་བཞིན་ནོ། ། གཉིས་པ། ཐབས་ཀྱི་ཀུན་ཚེ་བསོད་ནམས་གང༌། ཤིན་ཏུ་ཡུན་རིང་བསགས་པ་དེ། ། ཐམས་ཅད་མཁྱེན་པའི་གཞལ་བྱ་ཡང༌། ། མིན་ཞེས་དེ་བཞིན་གཤེགས་པས་གསུངས། དེ་ལྟར་ཡོན་ཏན་གཞལ་དུ་མེད་པའི་བྱང་ཆུབ་སེམས་དཔའ་ལ་དད་པའི་སློབ་སྐྱེད་པར་བྱ་སྟེ། གང་བསོད་ནམས་འབྱུང་བའི་རྒྱུར་གྱུར་པ་ཐབས་ལ་མཁས་པའི་ལུས་ངག་ཡིད་ཀྱི་སྤྱད་པ་སྤྱོད་པ་ཀུན་གྱི་ཚེ་སེམས་ཅན་གྱི་ཕུང་པོ་མཐའ་པ་ལྟར་བསོད་ནམས་གང་ཞིག་དུས་ཤིན་ཏུ་ཡུན་རིང་པོ་བར་མཚམས་མེད་པ་བསྐལ་པ་གྲངས་མེད་པ་སྟོང་ཕྲག་མང་པོར་བསགས་པའི་བསོད་ནམས་ནམ་མཁའ་ལྟར་མཐའ་ཡས་པའི་ཕྱིར། རྣམ་པ་ཐམས་ཅད་པའི་ཡེ་ཤེས་ཀྱིས་ཀྱང་གཞལ་བར་མི་ནུས་པ་དེའི་ཕྱིར།
དེ་བཞིན་གཤེགས་པས། གང་ཞིག་རྒྱ་མཚོ་ཆུ་ཐིག་དང༌། ། ལྷུན་པོ་ཉུངས་དཀར་ས་གཞི་ནི། ། བག་ཙམ་དག་གིས་འཇལ་ནུས་ཏེ། བྱང་ཆུབ་སེམས་དཔའི་ཡོན་ཏན་འཇལ་ཞེས་གསུངས་སོ། ། སྤྱིར་རྣམ་པ་ཐམས་ཅད་མཁྱེན་པའི་ཡེ་ཤེས་ཀྱི་གཟིགས་པའི་ངོ་ཁ་ན་གང་མི་མཁྱེན་པ་དང་མི་གཟིགས་པ་མེད་ན་ཡང་བྱང་ཆུབ་༼༡༨༡༽སེམས་དཔའ་བསོད་ནམས་ཀྱི་ཕུང་པོ་གཟིགས་ཀྱང་དེའི་རྒྱ་ཆེ་བ་དང་གྲངས་མང་བའི་མཐའ་མི་གཟིགས་ཞེས་བྱང་ཆུབ་སེམས་དཔའི་ཡོན་ཏན་ཚད་མེད་པ་སྟོན་པར་ཤེས་སོ། ། དཔེ་ནམ་མཁའ་དང་རྒྱ་མཚོ་བཞིན་ནོ། ། ལྔ་པ་སྤྱོད་པ་མཐར་ཕྱིན་པར་ནུས་པའི་རྒྱུ་མཚན་ལ་ལྔ། སྦྱིན་པ་ལ་ལྷག་པར་སྤྲོ་བའི་རྒྱུ་མཚན་དང༌། དམན་པའི་སྦྱིན་པ་ལ་སྨད་པ་དང༌།
སྤྱོད་པ་མཐའ་དག་སྒྲུབ་ནུས་པའི་རྒྱུ་མཚན་དང༌། རང་ཉིད་འགའ་ཞིག་ཞི་བདེ་དོན་དུ་མི་གཉེར་བའི་རྒྱུ་མཚན་དང༌། ལུས་རྟེན་ཁྱད་པར་ཅན་ལེན་ནུས་པའི་རྒྱུ་མཚན་ནོ། ། དང་པོ། སྐྱེ་བའི་རབ་ལ་སོགས་པར་བྱང་ཆུབ་སེམས་དཔའ་ལ་སྦྱིན་པའི་གཏམ་སྙན་པར་བཤད་ལ་ཚུལ་ཁྲིམས་ལ་སོགས་པ་དེ་ཙམ་ཏུ་མིན་པ་ཅི་ཞེ་ན། ། འཆི་དང་ཅོས་དང་སྲིད་པ་གཞན། ། སྦྱིན་པའི་སྒྲ་ཡིས་གསལ་བྱེད་པ། ། དེ་ཕྱིར་བྱང་ཆུབ་སེམས་དཔའ་ལ། ། སྦྱིན་པའི་སྒྲ་ནི་རྟག་ཏུ་སྙན། སྦྱིན་པའི་སྒྲ་དཱ་ན་ནི་ཡི་གེ་བསྣན་པའི་ངེས་ཚིག་གིས་བཤད་པ་ན།
སྐྱེ་བ་དང་རྗེས་སུ་མཐུན་པའི་ཤི་བ་གསལ་བར་གོ་བར་བྱེད་པ་དང༌། རེ་འགའ་སྦྱིན་པ་རྣམ་པ་གསུམ་གྱི་དབྱེ་བས་ཕར་ཕྱིན་དྲུག་གིས་བསྡུས་པའི་ཆོས་གོ་བར་བྱེད་པ་དང༌། རེས་འགའ་སྒོ་གསུམ་ཡོངས་སུ་དག་པར་བསྲུང་བར་ཇི་ལྟར་འདོད་པའི་སྐྱེ་བ་བཞན་འགྲུབ་པ་གོ་བར་བྱེད་པས་ན། འཆི་༼༡༨༢༽བ་དང་ཆོས་དང་སྲིད་པ་གཞན་སྦྱིན་པའི་སྒྲ་ཡིས་གསལ་བར་བྱེད་པ་དེའི་ཕྱིར་བྱང་ཆུབ་སེམས་དཔའ་ལ་སྦྱིན་པའི་སྒྲ་ནི་རྟག་ཏུ་སྙན་པས་སྦྱིན་པ་ལ་ལྷག་པར་སྤྲོ་བར་མཛད་དོ། ། དེས་ན་སྦྱིན་པའི་སྒྲ་བཤད་ཕ་རོལ་ཏུ་ཕྱིན་པ་དྲུག་པོ་དག་སྦྱིན་པས་མཚོན་ནས་དྲུག་པོ་སྦྱིན་པ་རྣམ་པ་གསུམ་དུ་འདུ་བ་ཡིན་ཏེ། ཟང་ཟིང་གི་སྦྱིན་པ་ནི་སྦྱིན་པའི་ཕ་རོལ་ཏུ་ཕྱིན་པའོ། ། མི་འཇིགས་པའི་སྦྱིན་པ་ནི། ཚུལ་ཁྲིམས་དང་བཟོད་པའི་ཕ་རོལ་ཏུ་ཕྱིན་པའོ། ། ཆོས་ཀྱི་སྦྱིན་པ་ནི་བསམ་གཏན་དང་ཤེས་རབ་ཀྱི་ཕ་རོལ་ཏུ་ཕྱིན་པའོ། ། བརྩོན་འགྲུས་ནི་ཐམས་ཅད་དུ་ཉེ་བར་མཁོ་བས་སྦྱིན་པ་གསུམ་ཀར་གཏོགས་སོ། །
དེ་ཕྱིར་ཕ་རོལ་ནི་སངས་རྒྱས་ཡིན་ལ། དེར་ཕྱིན་པར་བྱེད་པའི་བྱེད་ལས་ཀྱི་འབྲས་མིང་རྒྱུ་ལ་ཆགས་པ་ཡིན། ཉན་རང་གི་ཕྱིན་དྲུག་ཕར་ཕྱིན་ཙམ་ཡིན་གྱི་མཚན་ཉིད་པ་མ་ཡིན་ཏེ། ཐར་པའི་རྒྱུར་གྱུར་བ་ལས་མེད་ན། བྱང་ཆུབ་སེམས་དཔའ་ལས་དང་པོ་བ་ཚོགས་སྦྱོར་གྱི་ཕར་ཕྱིན་རྣམས་ཉན་རང་གི་ཕར་ཕྱིན་ལ་ལྟོས་ན་ཐམས་ཅད་མཁྱེན་པའི་བརྒྱུད་རྒྱུ་ཡིན་པས་མཚན་ཉིད་པར་བཞག་ཡང་འཕགས་པའི་ཕ་རོལ་ཏུ་ཕྱིན་པ་དྲུག་ལ་ལྟོས་ན་བཏགས་པ་བ་ཡིན་ཏེ། རང་རང་གི་མི་མཐུན་པའི་ཕྱོགས་ཅུང་ཟད་སུན་འབྱིན་པ་ལས་དྲུང་ནས་འབྱིན་མ་ནུས་པ་དང་ཐམས་ཅད་མཁྱེན་པའི་དངོས་ཀྱིས་རྒྱུར་མི་འགྱུར་བའི་ཕྱིར། འཕགས་༼༡༨༣༽པའི་ཕྱིན་དྲུག་ནི་རང་རང་གི་མཐུན་པའི་ཕྱོགས་རྩ་བ་ནས་སྤང་བ་དང༌། དངོས་རྒྱུར་འགྱུར་བའི་ཕྱིར་རོ། ། དངོས་རྒྱུར་ཞེས། རྒྱུར་ཤིན་ཏུ་ཉེ་བ་ལ་བཟུང་བར་བྱ་ཡི།
དངོས་རྒྱུ་དངོས་ནི་རྒྱུན་མཐའ་ལས་གཞན་མིན་པའི་ཕྱིར་རོ། ། དཔེར་ན་བསད་པར་བྱ་བ་ཉེས་པ་ལས་ཐར་པའི་གམ་ཐོས་པ་བཞིན་ནོ། ། གཉིས་པ་ནི། འདིར་སྦྱིན་པ་ཡི་སྦྱིན་པ་ལ། ། འབྲས་བུ་ཆེན་པོ་འབྱུང་འགྱུར་ཞེས། ། ལན་དང་ཡོངས་སུ་གཏོང་བ་ནི། ། ཚོང་དཔོག་བཞིན་དུ་སྨད་པར་འགྱུར། བྱང་ཆུབ་སེམས་དཔའ་སྦྱིན་པ་ཁོ་ན་མཐའ་ཡས་ཀྱི་གཞན་གྱི་ཇི་ལྟརི་ན་ཞེ་ན། ཚེ་འདིར་བྱིན་པ་ཡི་སྦྱིན་པ་ལ་འབྲས་བུ་ལོངས་སྤྱོད་ཆེན་པོ་འབྱུང་བར་འགྱུར་རོ་ཞེས་བསམ་ནས་རྫས་ལེན་པ་དང་ཡོངས་སུ་གཏོང་བ་ནི་ཁེ་སྐྱེད་ཀྱི་ཆེད་དུ་རྫས་གཏོང་བའི་ཚོང་དཔོག་བྱེད་པ་བཞིན་ལན་དང་རྣམ་སྨིན་ལ་རེ་བའི་སྦྱིན་སོགས་ཕ་རོལ་ཏུ་ཕྱིན་པ་དྲུག་པོ་ནི་དམ་པས་སྨད་པར་འགྱུར་རོ། ། དཔེར་ན་ཡོ་བྱད་ཐམས་ཅད་བཙོང་བའི་ཁེབ་བཞིན་ནོ། །
གསུམ་པ། སྔར་བྱས་སྡིག་པ་དེ་ཡང་ནི། ། ཡོད་ཉིད་ཡོད་པ་མ་ཡིན་པ། ། དགེ་བི་ལས་ཅན་དེ་ལ་ན། ། སྒྲུབ་མིན་ཞེས་བྱ་ཡོད་མ་ཡིན། བྱང་ཆུབ་སེམས་དཔའ་བསོད་ནམས་ཚད་མེད་པ་ལན་དང་རྣམ་སྨིན་ལ་རེ་བ་བྲལ་བའི་སྦྱིན་པའི་སྐབས་སུ་གང་ལ་སྔར་བྱས་པའི་སྡིག་པ་ཅུང་ཟད་ཡོད་པ་ཉིད་ཀྱང་འབྲས་བུ་འབྱིན་ནུས་༼༡༨༤༽སུ་ཡོད་པ་མ་ཡིན་ཏེ། ལན་ཚྭ་སྲང་འགས་ཆུ་ནི་ཉུང་ངུ་ཞིག ། རོ་བསྒྱུར་བགྱིད་ཀྱི་གངྒའི་ཀླུང་མིན་ལྟར། ། དེ་ཕྱིར་སྡིག་པའི་ལས་ནི་ཆུང་ངུ་ཡང༌། ། དགེ་བའི་རྩ་བ་ཡང་པ་མཁྱེན་པར་མཛོད།
ཅེས་གསུངས་པ་ལྟར་སྟོབས་དང་ལྡན་པའི་དགེ་བའི་ལས་ཅན་སེམས་དཔའ་དེ་ལ་ནི་གཞན་དོན་བསྒྲུབ་མིན་ཞེས་བྱ་བ་ཡོད་པ་མ་ཡིན་པས་སེམས་ཅན་གྱི་དོན་མཐའ་དག་འགྲུབ་པར་འགྱུར་རོ། ། དཔེར་ན་ལན་ཚྭའི་རོ་ཉུང་ངུས་རྒྱ་མཚོ་ཆེན་པོ་བསྒྱུར་མི་ནུས་བཞིན་ནོ། བཞི་པ་ནི། དེ་ལྟར་བྱང་ཆུབ་སེམས་དཔའ་རྣམས་མཐའ་གཅིག་ཏུ་དགེ་བའི་ལས་ཅན་ཕྱིར་མི་ལྡོག་པ་ཡིན་ན། ཅིའི་ཕྱིར་མྱ་ངན་ལས་འདས་པའི་སར་མི་འགྲོ་ཞེ་ན། ། རླབས་ཆེ་ཡིད་ཅན་དེ་ལ་ནི། ། འདི་ནའང་གནོད་པ་ཡོད་མིན་ཏེ། ། དེས་ན་དེ་ལ་སྲིད་པ་དང༌། ། མྱ་ངན་འདས་ལ་ཁྱད་པར་མེད། ལྷག་པའི་བསམ་པ་རླབས་པོ་ཆེའི་གཞན་དབང་དུ་གྱུར་པའི་ཡིད་ཅན་བྱང་ཆུབ་སེམས་དཔའ་ནི་སྡིག་པའི་ལས་ཅུང་ཟད་ཀྱང་མི་བྱེད་པའི་སྐྱེ་བའི་སྐབས་འདི་ན།
སྐྱེ་བ་དང༌། རྒ་བ་དང༌། ན་བ་དང༌། འཆི་བ་ལ་སོགས་པའི་སྡུག་བསྔལ་རང་མཚན་པས་གནོད་པ་ཡོད་པ་མིན་པ་དེས་ན་སྲིད་པའི་སྡུག་བསྔལ་གྱིས་གནོད་པ་མེད་ལ། སྙིང་རྗེ་ཆེན་པོས་ཞིབ་མྱ་ངན་ལས་འདས་པའི་ཞི་བ་ཕྱོགས་གཅིག་པ་ལ་འཇུག་པ་མ་ཡིན་ཏེ། སྡུག་བསྔལ་ཉེ་བར་༼༡༨༥༽ཞི་ཞིང་གནོད་པ་མེད་པས་སྲིད་པ་འཁོར་བ་དང་མྱ་ངན་ལས་འདས་པ་ལ་ཁྱད་པར་མེད་པ་དབང་བཅུ་པོ་ལ་དབང་འབྱོར་བ་ཡིན་པའི་ཕྱིར་རོ། ། ཏིང་འཛིན་རྒྱལ་པོ་ལས། ཡེ་ཤེས་ཀྱིས་ཕུང་པོ་སྟོང་པར་ཤེས། ། ཤེས་ནས་ཉོན་མོངས་རྣམས་དང་ང་མི་འགྲོགས། ། ཐ་སྙད་ཙམ་གྱིས་རྣམ་པར་དཔྱོད་བྱེད་ནས། །
འཇིག་རྟེན་འདི་ན་མྱ་ངནའདས་པར་གནས། ། ཞེས་སོ། དཔེར་ན། བུ་གཅིག་པུ་ན་བ་ལ་མས་ལྷག་པར་རིམ་གྲོ་བྱེད་པ་བཞིན་ནོ། ལྔ་པ་དོན་དམ་པའི་སེམས་དང་པོ་བསྐྱེད་པ་ཐོབ་ནས་བྱང་ཆུབ་སེམས་དཔའི་ལས་ཁྱད་པར་ཅན་ཕལ་ཆེ་བ་ལ་དབང་འབྱོར་བར་འགྱུར་བ་ལ་རྒྱུ་ཅི་ཡོད་ཅེ་ན། ། གང་ལ་ཀུན་ཚེ་སེམས་དབང་ནི། ། ཉིད་ལས་སྐྱེ་བ་ཡོད་གྱུར་པ། ། དེ་ཀོ་རྒྱུ་ཅིས་འཇིག་རྟེན་ནི། ཀུན་གྱིས་མངའ་བདག་འགྱུར་མ་ཡིན། ས་ཐོབ་པའི་བྱང་ཆུབ་སེམས་དཔའ་གང་ལ་ཀུན་གྱི་ཚེ་སེམས་ལ་དབང་ནི་ཐོབ་པ་ཉིད་ལས་བསམ་བཞིན་དུ་སྲིད་པར་སྐྱེ་བ་ལེན་པའི་ནུས་པ་ཡོད་པར་གྱུར་པ་དེ་ཀོ་སྟེ་དེ་ནི་རྒྱུ་ཅེས།
སེམས་ཅན་གྱི་དོན་ལ་དབང་འབྱོར་བའི་འཇིག་རྟེན་ཀུན་གྱི་མངའ་བདག་ཏུ་གྱུར་པ་མ་ཡིན། གླིང་བཞིའི་བདག་པོ་སོགས་སུ་སྐྱེ་བ་བླངས་ནས་གཞན་གྱི་དོན་མཛད་པའོ། ། འོན་ཀྱང་དབང་བཅུ་རྗེས་མཐུན་པ་ནི་མ་དགས་བདུན་དང༌། ཁྱད་པར་བདག་ས་གསུམ་ན་ཡོད་ལ། མཚན་ཉིད་པ་སངས་༼༡༨༦༽རྒྱས་ཀྱིས་ན་ཡོད་དོ། དཔེར་ན་ནོར་བུ་དང་དཔག་བསམ་གྱི་ཤིང་བཞིན་ནོ། ། གསུམ་པ། འབྲས་བུ་ཀུན་མཁྱེན་གྱི་སྒྲུབ་བྱེད་ནི། བྱང་ཆུབ་སེམས་དཔའ་སྤྱོད་པ་སྤྱད་པའི་འབྲས་བུ་ཇི་ལྟ་བུ་ཞེ་ན། ། ཕུལ་འགྲོ་ལས་ཆེས་ཕུལ་འགྲོ་བ། །
འགའ་ཞིག་འཇིག་རྟེན་འདིར་ཡང་སྣང༌། ། དེས་ན་བསམ་མི་ཁྱབ་མཐུ་ཡང༌། ། ངེས་པར་ཡོད་ཅེས་རྟོགས་པར་གྱིས། རིགས་ཀྱིས་ཕུལ་དུ་འགྲོ་བ་ལས་ཕུལ་དུ་འགྲོ་བ་བྲམ་ཟེ་དང་སྐྱེ་བའི་གནས་གྱི་ཕུལ་དུ་ཕྱུང་བ་འདུ་ཤེས་མེད་འདུ་ཤེས་མེད་མིན་གྱི་སྐྱེ་མཆེད་ལ་ཐུག་པ་དང༌། རིའི་ཕུལ་དུ་བྱུང་བ་ལྷུན་པོ་དང༌། རྒྱལ་པོའི་ཕུལ་དུ་བྱུང་བ་འཁོར་ལོས་བསྒྱུར་བ་ལ་ཐུགཔ་ཇི་ལྟར། ཤེས་པའི་ཕུལ་དུ་བྱུང་བ་རྣམ་པ་ཐམས་ཅད་མཁྱེན་པའི་ཡེ་ཤེས་ཀྱི་མཐར་ཐུག་པ་འབྱུང་བར་འགྱུར་ཏེ། ཕུན་སུམ་ཚོགས་པ་དག་གིས་ཁྱད་པར་གྱི་གནས་སྐབས་འདིར་ཡང་ཕུལ་དུ་བྱུང་བ་དང་ལྡན་པ་སྲིད་དེ། རྒྱུ་ཡང་དག་པར་སྤྱད་པ་དག་གིས་རང་དང་མཐུན་པའི་འབྲས་བུ་ཕུན་སུམ་ཚོགས་པ་ཉེ་བར་བསྐྱེད་དོ་ཞེས་མཁས་ནས་བྱིས་པའི་བར་དུ་གྲགས་ཤིང་གྲུབ་ལ། དེས་ན་བྱང་ཆུབ་སེམས་དཔའ་རྣམས་ཀྱི་བྱང་ཆུབ་ཀྱི་རྒྱུ་བསམ་གྱིས་མི་ཁྱབ་པར་སྤྱད་པའི་འབྲས་བུ་དེ་བཞིན་གཤེགས་པའི་ཡོན་ཏན་གྱི་ཆོས་བསམ་གྱིས་མི་ཁྱབ་པའི་འབྱོར་པ་རྒྱ་ཆེན་པོ་འབྱུང་བ་རྒྱུ་ཚོགས་གྲངས་ཚང་གིས་འབྲས་བུ་༼༡༨༧༽བསྐྱེད་པ་མི་བསླུ་བའིརིགས་པས་སོ། །
འདི་ལ་མུ་སྟེགས་དཔྱོད་པ་ལ་སོགས་ན་རེ། དེ་བཞིན་གཤེགས་པ་ཀུན་མཁྱེན་མིན་ཏེ། སྐྱེས་བུ་ཉིད་ཡིན་པའི་ཕྱིར་ལམ་སོ་སོའི་མི་བཞིན་ནོ་ཞེ་ན། དེ་མི་རིགས་ཏེ། ཁྱོད་ཀྱིས་རྟགས་དེའི་རྩོད་གཞི་དང་སྒྲུབ་བྱའི་ཆོས་གཉིས་གཅིག་གམ་ཐ་དད། དང་པོ་ལྟར་ན། རྟགས་ཆོས་སུ་མི་འཐད་དེ། གཅིག་ཡིན་པའི་ཕྱིར། བུམ་པ་རང་ཉིད་རང་གི་ཁྱད་ཆོས་སུ་མི་འཐད་པ་བཞིན་ནོ། ། གཉིས་པ་ལྟར་ན་ཡང་མི་འཐད་དེ།
ཐ་དད་ཡིན་པའི་ཕྱིར། བུམ་སྣམ་བཞིན་ཞེས་མཚུངས་སོ། ། དེ་བཞིན་རྟགས་དང་དམ་བཅའ་རང་བཞིན་གྱིས་གྲུབ་པར་ཁས་བླངས་པས་རང་བཞིན་གྱིས་གྲུབ་པའི་གཅིག་ཡིན་ན་བཏགས་པའི་གཅིག་ཙམ་མ་ཡིན་པར་ཆ་མེད་གཅིག་ཡིན་དགོས་ལ། རང་བཞིན་གྱིས་གྲུབ་པའི་ཐ་དད་ཡིན་ན་འབྲེལ་བ་མེད་པས། གཉིས་ཀ་ལྟར་ཡང་གོ་བྱད་གོ་བྱེད་དུ་མི་འགྱུར་བས་གཏན་ཚིག་ལ་དཔྱད་ན་ཐམས་ཅད་མཁྱེན་པ་མིན་པའི་སྒྲུབ་བྱེད་དུ་མི་རུང་ལ། གཞན་ཡང་རིག་བྱེད་ཀྱི་སྒྲ་ཆོས་ཅན། རྟག་པ་དང་མ་བྱས་པ་དང༌། རང་བྱུང་དང༌། ཚད་མ་མིན་ཏེ། སྒྲ་ཡིན་པའི་ཕྱིར།
སྨྱོན་པའི་སྒྲ་བཞིན་ནོ། ། ཁྱོད་ཀྱང་བྲམ་ཟེར་མི་འགྱུར་ཏེ། ལག་པ་དང་ལྡན་པའི་ཕྱིར། ཉ་གསོད་པ་བཞིན་ཞེས་ཁྱོད་ལ་མི་འདོད་པ་དུ་མར་འགྱུར་རོ། ། དེས་ན་རྒྱུས་༼༡༨༨༽ཁྱད་པར་ལས་འབྲས་བུའི་ཁྱད་པར་ཕུལ་དུ་བྱུང་བ་དམིགས་པ་ཀུན་མཁྱེན་ཡོད་པ་སྒྲུབ་བྱེད་ལུང་ལ་མི་བརྟེན་པར་རིགས་པས་གྲུབ་པ་འདི་ཁས་བླངས་པར་བྱའོ། ། དཔེར་ན་དགེ་སློང་མཁས་པ་གནས་ཀྱི་སློབ་དཔོན་གྱི་ཆེད་དུ། དབུལ་པོའི་ཁྱིམ་དུ་ཕྱིན་པ་དེས་ཀྱང་གུས་པས་རྐང་པ་ལ་བསྐུ་བའི་འབྲུ་མར་བསྟབས་ལ་དེ་ནས་རིམ་གྱིས་ཡུལ་དཔོན་གྱིས་ཐོས་པར་གྱུར་ནས་འོངས་ཏེ་གུས་པས་ཅི་བགྱི་བཀའ་སྩོལ་ཞེས་གསོལ་བས། དགེ་སློང་དེས་གང་གིས་ཁྱིམ་དུ་ཁོ་བོས་མཚན་མོ་གནས་བཅས་པའི་སྐྱེས་བུ་འདི་ལ་འབྲུ་མར་གྱི་བུམ་པ་བརྒྱ་སྩོལ་ཅིག་ངེས་ཀྱང་སྦྱིན་པ་བཞིན་འཇིག་རྟེན་ན་ཕུལ་དུ་འགྲོ་བས་ཆེས་ཕུལ་དུ་འགྲོ་བ་མཐོང་བ་བཞིན་ནོ། ། གསུམ་པ། དེ་ལྟར་ཕུལ་དུ་འགྲོ་བ་ཡོད་ན།
ཡང་ཅིའི་ཕྱིར་སེམས་ཅན་ཕལ་ཆེར་ཐེག་པ་ཆེན་པོ་ལ་སྐྲག་ཅིང༌། སངས་རྒྱས་ཐོབ་པའི་གུས་པ་མི་བྱེད་ཅེ་ན། ། བླུན་ལ་ཤིནཏུ་ཟབ་ཆོས་ལ། ། སྐྲག་པ་སྐྱེ་བ་ཇི་ལྟ་བ། ། དེ་བཞིན་ཞན་ལ་ཤིན་ཏུ་ནི། ། རྨད་བྱུང་ཆོས་ལ་སྐྲག་པ་སྐྱེས། འདི་ལྟར་སློ་མ་སྦྱང་བའི་བླུན་པོ་རྣམས་ལ་དེ་བཞིན་གཤེགས་པའི་གསུང་གི་གསང་བ་ཟབ་པའི་ཆོས་རྟེན་ཅིང་འབྲེལ་བར་འབྱུང་བ་རང་བཞིན་གྱིས་མ་སྐྱེས་པ་སྣང་བ་དང་སྟོང་པ་དབྱེར་མེད་པ་བྱ་བྱེད་ཐམས་ཅད་འཐད་པ་སྣང་བ་སྟོང་ཐོག་ཏུ་སྤྱན་མ་དྲངས། སྟོང་པ་སྣང་༼༡༨༩༽ཐོག་ཏུ་མ་དྲངས་པ་གཟུགས་སོགས་སྟོང་པ་སྟོང་པ་རྟེན་འབྱུང་འགགས་པ་མེད་པའི་ཆོས་ལ་སྐྲག་པ་སྐྱེ་བ་ཇི་ལྟ་བ་དེ་བཞིན་དུ་མོས་པ་ཞན་པ་ལ་ནི་ཤིན་ཏུ་རྨད་དུ་བྱུང་བའི་ཟབ་པ་དང༌། རྒྱ་ཆེ་བའི་ཐེག་པ་ཆེན་པོ་དང༌། སངས་རྒྱས་ཀྱི་མཐུ་ཕུལ་དུ་བྱུང་བ་ལ་སྐྲག་པ་སྐྱེ་བར་འགྱུར་རོ། །
དཔེར་ན་རྒྱལ་པོ་འཕགས་པ་བློ་བཟང༌། ཕྱི་རོལ་པ་རི་དྭགས་ཀྱི་བརྟུལ་ཞུགས་ཅན་དག་རི་དྭགས་མོ་ལ་ཞུགས་པ་མཐོང་ནས། དཀའ་ཐུབ་ཅན་དག་ཆགས་པ་དང་བྲལ་བ་མེད་ན། ཤཱཀྱའི་དགེ་སྦྱོང་ལས་མེད་པར་སྡོད་པའི་དགེ་སློང་དག་ཆགས་པ་ཅིས་བྲལ་ཞེས། དགེ་སློང་རྣམས་བཙུན་མོའི་ཚོགས་སུ་འཇུག་ས་བཀག་ནས། ཡིད་མི་ཆེས་པ་ལ་དེས་སྤུན་ཟླ་མཁས་པས་རྒྱལ་པོ་མྱ་ངན་མེད་ཀྱིས་བསད་པར་བཀའ་ལུང་སྩལ་བི་ཐབས་ཀྱིས་བཏུལ་བ་བཞིན་ནོ། ། གཉིས་པ། ལེའུའི་མཚ་ནི། བྱང་ཆུབ་སེམས་དཔའི་རྣལ་འབྱོར་སྤྱོད་པ་བཞི་བརྒྱ་པ་ལས། བྱང་ཆུབ་སེམས་དཔའི་སྤྱོད་པ་བསྟན་པ་སྟེ་རབ་ཏུ་བྱེད་པ་ལྔ་པའི་རྣམ་པར་བཤད་པའོ། །
གཉིས་པ་སྤྱོད་པའི་གེགས་ཉོན་མོངས་པ་སྤང་བའི་ཐབས་བཤད་པ་ལ་གཉིས། ལེའུའི་གཞུང་བཤད་པ་དང༌། ལེའུའི་མཚན་བསྟན་པའོ། ། དང་པོ་གཉིད། ལུས་གཟིར་བའི་དཀའ་ཐུབ་ཀྱིས་ལས་དང་ཉོན་མོངས་པ་སྤོང་༼༡༩༠༽པར་འདོད་པ་དགག་པ་དང༌། ཉོན་མོངས་སྤོང་བའི་ཐབས་བཤད་པའོ། ། དང་པོ་ནི། གོང་དུ་བཤད་པས་བྱང་ཆུབ་ཡོན་ཏན་ཕུན་སུམ་ཚོགས་པར་ཁོང་དུ་ཆུད་ནས། ད་ནི་འགྲོ་བ་ཐམས་ཅད་ཀྱི་གཉེན་གཅིག་པུ་བྱང་ཆུབ་སེམས་དཔའ་དེས་ནི་རྒུད་པ་ཐམས་ཅད་ཀྱི་འབྱུང་གནས་ནི་འཁོར་བ་ཡིན་པར་གཟིགས་ནས། འགྲོ་བ་རྣམས་ལ་དེར་སྐྱེ་བའི་རྒྱུན་གཅོད་པ་ལ་འབད་པ་བྱེད་དགོས་པ་ལ་དེའི་ཕྱིར།
འཁོར་བའི་རྒྱུ་དུག་གསུམ་པོ་དགག་པས་ཉོན་མོངས་དང་ལས་འགགས་པ་ཡིན་པས། གདུལ་བྱའི་སྐྱེ་བོ་རྣམས་ཉོན་མོངས་པ་དང་དེའི་ཀུན་བླང་བའི་ལས་དག་ཚར་གཅོད་པར་རིགས་ཏེ། སྤྱིར་འཁོར་བའི་རྩ་བ་ལས་དང་དེའི་རྩ་བ་ཆགས་སྡང་གཉིས་པོ་ཡིན་ལ་དེ་གཉིས་ལས་འདོད་ཆགས་ནི་ས་བོན་གསོས་འདེབས་པའི་རླན་ལྟ་བུར་ཡིན་པར་བལྟ་ཞིང༌། རྒྱུའི་སྒོ་ནས་འདོད་ཆགས་ལྕི་ལ། རྣམ་སྨིན་གྱི་སྒོ་ནས་སྡང་ལྕིའོ། ། གལ་ཏེ་དེ་ལྟ་ན་རབ་ཏུ་བྱུང་བ་རྣམས་ལ་ཁང་པ་བརྩེགས་པ་ལྔ་བརྒྱ་དང༌། ཟས་རོ་བརྒྱ་དང་ལྡན་པ་གནང་ན། འདི་དག་ནི་བདེ་བ་དང་རྗེས་སུ་མཐུན་པ་ཡིན་ལ། བདེ་བ་སྒྲུབ་པར་བྱེད་པ་འདོད་ཆགས་ཀྱི་གཞི་ཡིན་ལ། ཐོག་མར་ཡུལ་ཡོངས་སུ་སྤང་བའི་སྒོ་ནས་འདོད་ཆགས་ཕྱིར་བཅོས་དགོས་པས་དཀའ་ཐུབ་ནི་འདོད་ཆགས་དང་རྗེས་༼༡༩༡༽སུ་མཐུན་པ་མ་ཡིན་པས།
ལུས་གཟིར་བ་དང༌། སྐྲ་འབལ་བ་ལ་སོགས་པའི་སྡུག་བསྔལ་མངོན་པ་ལས་ཉོན་མོངས་འཇོམས་པའི་དཀའ་ཐུབ་ཅན་ཞེས་བྱའོ་ཞེ་ན། ། བདེ་བས་འདོད་ཆགས་འཕེལ་འགྱུར་ཞིང༌། ། སྡུག་པས་ཁྲོ་བ་འཕེལ་འགྱུར་ན། ། ཅིས་བདེ་དཀའ་ཐུབ་ཅན་མིན་ཞིང༌། ། སྡུག་པ་དཀའ་ཐུབ་ཅིས་མ་ཡིན། ། ལུས་དང་ལོངས་སྤྱོད་ལ་སོགས་པའི་བདེ་བས་འདོད་ཆགས་འཕེལ་བར་འགྱུར་ཞིང་བདེ་བ་རྒྱུ་དང་བཅས་པ་སྤང་བྱ་ཡིན་ན། ལུས་སེམས་གཟིར་བའི་སྡུག་པས་ཁྲོ་བ་འཕེལ་བར་ཅིས་མི་འགྱུར་ཏེ་རྒྱུ་མཚན་མཚུངས་པའི་ཕྱིར། ཁྲོ་བ་དེ་ཡང་སྤང་དགོས་ན། རྒྱུ་ཅིས་ན་བདེ་བ་དང་ལྡན་པ་དཀའ་ཐུབ་ཅན་མིན་ཞིང་ཟས་གཅོད་པ་དང༌།
ལུས་ཉི་མ་དང་ལྷག་པས་གཟིར་བའི་སྡུག་བསྔལ་ཅན་དཀའ་ཐུབ་ཅན་ཅི་ཞིག་གིས་ཡིན། ཉོན་མོངས་པ་འཇོམས་པ་ལ་དཀའ་ཐུབ་ཅན་ཞེས་བྱ་ཡི་ལུས་གཟིར་བས་ཡིན་ནོ། ། དེ་བཞིན་གཤེགས་པས་འདོད་ཆགས་སྐྱེ་བ་དགག་པའི་ཕྱིར་དུ་གང་ཟག་གི་ཁྱད་པར་ལ་སྦྱང་བའི་ཡོན་ཏན་བཅུ་གཉིས་གནང་ལ། ཞེ་སྡང་ཅན་རྣམས་ལ་ཞེ་སྡང་སྐྱེ་བ་དགག་པའི་ཆེད་དུ་ཁང་པ་བརྩེགས་པ་དང་ཟས་རོ་བརྒྱ་པ་ཆོས་གོས་གྱ་ནོམ་པ་གནང་བས་ནང་གི་ཉོན་མོངས་པ་འཇོམས་པ་ལ་དཀའ་ཐུབ་ཅན་དུ་བཞག་གོ ། དེས་ན་འདོད་ཆགས་ཞེ་སྡང་གཉིས་སྡུག་པ་༼༡༩༢༽དང་མི་སྡུག་པའི་མཚན་མ་རང་གི་ལྷག་པར་སྒྲོ་བཏགས་པའི་ཚུལ་མིན་ཡིད་བྱེད་ཀྱི་རྟོགས་པས་བསྐྱེད་པ་ཡིན་ལ། ཡུལ་ཙམ་ལ་ལོངས་སྤྱོད་པ་ཡོད་ཀྱང་དེ་ཁོ་ནས་ཆགས་སྡང་སྐྱེ་བ་མི་རིགས་ཏེ། འཕགས་པ་རྣམས་ཡུལ་ལ་ཆགས་པ་དང་བྲལ་བའི་ཕྱིར། ཤཱཀྱའི་སྲས་ཀྱིས་ཡུལ་ལྷག་པར་སྒྲོ་མི་འདོགས་པར་དངོས་པོའི་གནས་ལུགས་ཡིད་ལ་ཡང་ཡང་བྱས་པའི་ཐབས་ཀྱིས་ཉོན་མོངས་པ་སྤོང་བ་ལས་ཡུལ་སྤོངས་བ་མཐའ་མི་རྙེད་པའི་ཕྱིར་རོ། ། འོ་ན་སྤང་གཉེན་གཉིས་པོ་བློ་རྫས་གཅིག་གམ། ཐ་དད་སྙམ་ན།
བློ་རྫས་གཅིག་སྟེ་རྟོག་པ་དང་བཅས་པའི་བློས་ཡུལ་སྡུག་པ་སོགས་སྒྲོ་འདོགས་ལ་རྟོག་མེད་ཀྱིས་མ་ཡིན་ཏེ། ཡུལ་སྣང་ཙམ་པ་ལས་ངེས་རྟོགས་མེད་ལ། རྟོག་པའི་བློ་ཡིན་པ་ལ་སྒྲོ་འདོགས་དང་སྒྲོ་འདོགས་པ་ལྟར་མེད་པར་ངེས་པ་གཉིས་གཅིག་ཀྱང༌། སྔ་མ་ལུས་གྱི་གནས་ཚུལ་ལ་ཞུགས་པ་དང༌། ཕྱི་མ་ཡུལ་གྱི་གནས་ཚུལ་དང་མཐུན་པའི་བློ་ཡིན་པས་སྤང་བྱ་དང་གཉེན་པོར་འཐད་པ་ཡིན་ནོ། ། དཔེར་ན་བུར་ཤིང་བཙིར་བས་བུ་རམ་ཐོབ་པ་བཞིན། ཉོན་མོངས་པ་བཙིར་བས་འདི་ཕྱིར་བདེ་བ་སྣ་ཚོགས་ཐོབ་པར་འགྱུར་རོ། ། གཉིས་པ་ལ་གཉིས། ཉོན་མོངས་མངོན་གྱུར་སྤོང་བའི་ཚུལ་དང་ས་བོན་དྲུང་འབྱིན་པའི་གཉེན་པོ་བསྒོམ་ཚུལ་ལོ། ། དང་པོ་ལ་གསུམ་༼༡༩༣༽དུག་གསུམ་སྤོང་ཚུལ་སྤྱིར་བསྟན་པ་དང༌།
སོ་སོར་བཤད་པ་དང༌། ཁྲོ་ཆགས་སྤོངས་ཚུལ་བྱེ་བྲག་ཏུ་བཤད་པའོ། ། དང་པོ་ལ་ལྔ། དུག་གསུམ་གྱིས་བྱེད་ལས་ཤེས་པར་བྱ་བ་དང༌། དུག་གསུམ་སྤོང་བའི་དགོས་པའི་རྒྱུ་མཚན་དང༌། ཁྲོ་ཆགས་ཀྱི་གཉེན་པོ་སོ་སོར་བསྟན་པར་བྱ་བ་དང༌། ཁྲོ་ཆགས་ཀྱི་སློབ་མ་བསྟེན་པའི་ཚུལ་དང༌། ཉོན་མོངས་སྐྱེ་བའི་དུས་ཀྱིས་རིམ་པར་ཤེས་ནས་གཉེན་པོ་བསྟེན་པའི་ཚུལ་ལོ། ། དང་པོ། ། འདོད་ཆགས་ལས་ནི་སྡུད་པ་སྟེ། །
ཁྲོ་བའི་ལས་ནི་རྩོད་པའོ། ། འབྱུང་བ་ཀུན་ལ་རླུང་བཞིན་དུ། གཏི་མུག་ལས་ནི་གསོད་འདེབས་པའོ། ། དུག་གསུམ་གྱི་བྱེད་ལས་ཤེས་ནས་སྤང་བར་བྱ་སྟེ། འདོད་ཆགས་ཀྱི་བྱེད་ལས་ནི་ནང་སེམས་ཅན་དང་ཕྱི་ཡོ་བྱད་ཀྱི་དངོས་པོ་སྡུད་པ་སྟེ་ཡིན་ལ། གཉེན་པོར་མི་སྡུག་པ་བསྒོམ་པ་དང་འཁོར་འདབ་དང་ལོངས་སྤྱོད་སྤང་བའོ། ། ཁྲོ་བོའི་བྱེད་ལས་ནི་འཐབ་ཅིང་རྩོད་པ་ཡིན་ལ་དེའི་གཉེན་པོར་བྱམས་ལ་བསྒོམས་པ་དང༌། ཡིད་དང་མཐུན་པའི་གཙུག་ལག་ཁང་སོགས་ལོངས་སྤྱོད་སྦྱིན་པའོ། མེ་ལ་སོགས་པའི་འབྱུང་བ་ཀུན་ལ་རླུང་གིས་སྟོབས་བསྐྱེད་པ་བཞིན་དུ་གཏི་མུག་གི་བྱེད་ལས་ནི་ཆགས་སྡང་གཉིས་ཀའི་གསོས་འདེབས་པ་རང་གི་དམིགས་པ་ལ་སྐྱོན་དུ་མི་ལྟ་བའི་ཕྱིར་རོ། ། དཔེར་ན་ཆུའི་སྲིན་པོས་བཟུང་པ་ལ།
འགྱེད་པ་དང་རྔན་སྦྱིན་༼༡༩༤༽པས་མ་ཕན་པར་དེའི་ལུས་ཤིན་ཏུ་གཞོན་ཤ་ཆགས་པ་ཡིན་པས་མེས་གསོད་པར་བྱེད་དགོས་པར་བཞིན་ནོ། ། འདོད་ཆགས་དང་ཞེ་སྡང་དང་གཏི་མུག་རྣམས་ཀྱང་སྡུད་པ་དང་རྩོད་པ་དང་བཏང་སྙོམ་ཙམ་གྱིས། མངོན་གྱུར་ཙམ་ལས་བཟློག་མི་ནུས། རྩ་བ་ནས་ཡེ་ཤེས་ཀྱི་མེ་ཁོ་ན་ཞི་བར་བྱ་དགོས་སོ། ། གཉིས་པ། དུག་གསུམ་གཉེན་པོ་ཡོད་ཀྱང་ཅིས་ཕྱིར་སྤང་བྱ་ཡིན་ཞེ་ན་སྡུག་བསྔལ་མཐའ་དག་བསྐྱེད་པའི་ཕྱིར། ། མ་འཕྲད་པ་ལས་འདོད་ཆགས་ནི། ། སྡུག་བསྔལ་སྤུང་མེད་ལས་འཕྲོ་སྡུག ། ཡོངས་མི་ཤེས་ལས་གཏི་མུག་སྟེ། ། དེ་དག་གིས་དེ་དག་མི་རྟོགས།
འདིར་འདོད་ཆགས་ནི་འདོད་ཆགས་ཀྱི་གཞི་གཟུགས་མཛེས་པ་སོགས་དང་་མ་འཕྲད་པ་སྟེ་མ་ཐོབ་པ་ལས་སྡུག་བསྔལ་བ་ཡིན་ལ། ཁྲོ་བ་ནི་ཕ་རོལ་པོ་སྟོབས་དང་ལྡན་པ་རང་གིས་གཞོམ་པའི་དཔུང་མེད་པ་ལས་སྡུག་བསྔལ་འབྱུང་ལ། གཏི་མུག་ནི་དོན་ཞིབ་མོ་ཡོངས་སུ་མི་ཤེས་པས་སྡུག་བསྔལ་བསྐྱེད་ལ། ཆགས་སོགས་དེ་དག་གིས་ཟིལ་གྱིས་མནན་པས་ན་སྡུག་བསྔལ་དེ་དག་མི་རྟོགས་པ་ནི་ཤིན་ཏུ་ཆེས་སྡུག་བསྔལ་བ་ཡིན་པས། ཉོན་མོངས་སྤོང་བ་ལ་བརྩོན་པར་བྱའོ། ། དཔེར་ན་དབུལ་པོའི་བུ་རྒྱལ་པོའི་བཙུན་མོ་དོན་དུ་གཉེར་བས་སྡུག་བསྔལ་བསྐྱེད་པ་བཞིན་ནོ། ། གསུམ་པ། ཇི་ལྟར་༼༡༩༥༽གཏི་མུག་ལ་ཆགས་སྡང་གཉིས་པོ་ལྷན་ཅིག་ཕྲད་པ་ཡོད་པ་དེ་ལྟར་འདོད་ཆགས་དང་ཞེ་སྡང་གཉིས་ཕན་ཚུན་འཕྲད་པ་ཡོད་དམ་མེད་ཞེ་ན། ། ཇི་ལྟར་བད་ཀན་ལ་མཁྲིས་དང༌། ། ལྷན་ཅིག་ཕྲད་པ་མེད་མཐོང་བ། །
དེ་བཞིན་ཁྲོ་ལ་འདོད་ཆགས་དང༌། ། ལྷན་ཅིག་ཕྲད་པ་མེད་པར་མཐོང༌། ། ཇི་ལྟར་བད་ཀན་ཆུ་ལས་གྱུར་པ་ལ། མཁྲིས་པ་མེ་ལས་གྱུར་པ་ཉིད་ཀྱི་ཕྱིར་ཕན་ཚུན་འགལ་བས་བད་ཀན་ལ་མཁྲིས་པ་ལྷན་ཅིག་འཕྲད་པ་མེད་ཅིང༌། ་་་་་་་་་་་་་་་་་་་་་་་་་་་་༌། མཁྲིས་པ་ལ་ཡང་བད་ཀན་འཕྲད་པ་མེད་པ་བཞིན། ཁྲོ་བ་མངོན་གྱུར་ལ་འདོད་ཆགས་མངོན་གྱུར་ལྷན་ཅིག་འཕྲད་པ་མེད་ལ། འདོད་ཆགས་མངོན་གྱུར་ལ་ཁྲོ་བ་མངོན་གྱུར་དུས་གཅིག་ཏུ་འཕྲདཔ་མེད་དེ། ཡུལ་ལ་ཆགས་པ་དང་མི་འདོད་པར་རྒྱབ་ཀྱིས་ཕྱོགས་པའི་མཚན་ཉིད་ཅན་ཕན་ཚུན་འགལ་བའི་ཕྱིར་རོ། ། གཏི་མུག་ནི་དེ་གཉིས་དང་ལྷན་ཅིག་འཕྲད་པ་ཡོད་དེ། ཡུལ་གྱི་རང་བཞིན་མི་ཤེས་དངོས་པོར་མངོན་པར་ཞེན་པ་ནི་གཉིས་ཀ་ལའཇུག་ཅིང་མི་འགལ་བའི་ཕྱིར་རོ། །
དཔེར་ན་ཆུའི་བུམ་པར་མེ་འཛུད་པ་བཞིན་ནོ། ། བཞི་པ། སློབ་མའི་རྒྱུད་འཆོས་པའི་སློབ་དཔོན་གྱིས་སློབ་མའི་རྒྱུད་ཀྱི་ཆགས་སྡང་གང་ཤས་ཆེ་བ་དེའི་མཚན་༼༡༩༦༽ཉིད་ཤེས་ནས་ཇི་ལྟར་བཅོས་དགོས་ཞེ་ན། ། འདོད་ཆགས་བྲན་བཞིན་བཀོལ་བྱ་སྟེ། གང་ཕྱིར་མི་ཕངས་དེ་སྨན་ཕྱིར། ། ཁྲོ་ལ་རྗེ་བོ་བཞིན་བལྟ་སྟེ། ། དེའི་སྨན་ཕངས་པ་ཡིན་ཕྱིར་རོ། ། སློབ་མ་འདོད་ཆགས་ཅན་ལ་ནི་རྗེས་སུ་མི་མཐུན་པའི་དངོས་པོ་བསྟན་ནས་སྤང་བར་བྱ་དགོས་ལ། དངོས་པོ་གྱ་ནོམས་པ་ནི་འདོད་ཆགས་ཀྱི་རྗེས་སུ་མཐུན་པས། ཇི་ལྟར་བསྡིག་པ་ལ་སོགས་པས་བྲན་ཤེད་བཅད་ནས་བཀོལ་བ་བཞིན།
གང་གིས་ཕྱིར་ལས་ལ་བཀོལ་བ་ལ་ནི་འདོད་ཆགས་སྐྱེ་བའི་གླགས་མི་རྙེད་པས། དེའི་སྨན་ནི་མི་ཕངས་པ་ཡིན་ནོ། ། ཞེ་སྡང་ལ་སྤྱོད་པ་ནི་རྗེ་བོ་བཞིན་དུ་རིམ་གྲོས་ཡིད་རྗེས་སུ་བཟུང་སྟེ། གང་གི་ཕྱིར་ན་ཕངས་བར་རིམ་གྲོ་བྱས་པ་ལ་ཞེ་སྡང་གིས་མི་འཁྲུག་སྟེ། དེའི་ཕྱིར་དེའི་སྨན་ནི་ཕངས་པ་ཡིན་ནོ། ། གཏི་མུག་ལ་སྤྱོད་པ་ལ་ཡང་མི་ཕངས་པ་དེའི་སྨན་ཡིན་ཏེ་གཏི་མུག་གི་ལས་སྲབ་པར་འགྱུར་བའི་ཕྱིར་རོ། ། དཔེར་ན་ཁྲུས་མཁན་གྱི་བོང་བུ་ཕྱིར་དེད་པ་ལ་རྩིས་སུ་མི་བྱེད་ཅིང་ཡང་ཡང་བརྡེག་ལ་ཁྱིམ་དུ་ཚུད་པ་ནི་བཟའ་བ་སྟོབས་པ་སོགས་རྗེ་དཔོན་བཞིན་བསྟེན་པ་བཞིན་ནོ། ། ལྔ་པ། དང་པོར་གཏི་མུག་ཡང་དག་འབྱུང༌། ། བར་དུ་ཁྲོ་བ་འབྱུང་འགྱུར་ཞིང༌། །
ཕྱིས་ནི་འདོད་ཆགས་འབྱུང་བ་སྟེ། ། ཉིན་ལ་རིམ་པ་༼༡༩༧༽གསུམ་དུའོ། ། ཉོན་མོངས་པ་སྐྱེ་བའི་དུས་ཤེས་པར་བྱས་ནས་གཉེན་པོ་བསྟེན་པར་བྱ་སྟེ། མཚན་མོ་རྨུག་པ་འཕེལ་ཞིང་བད་ཀན་ཤེས་ཆེ་བས་སྔ་དྲོ་དང་པོར་གཏི་མུག་ཡང་དག་པར་འབྱུང་ལ། བར་དུ་ཚོལ་ཁྲོ་བོའི་སྡུག་བསྔལ་གྱི་འཁོར་ལོ་ཞེན་ཏོ། ། བཀྲེས་སྐོམ་གྱིས་གདུང་བས་ཁྲོ་བ་འབྱུང་བར་འགྱུར་ཞིང༌། སྲོད་ཀྱི་དུས་ཕྱིས་ནི་ངལ་དུབ་སོགས་དང་བྲལ་བས་འདོད་ཆགས་འབྱུང་བ་སྟེ་ལུས་ཀྱི་སྐྱོན་གྱིས་རྐྱེན་བྱས་ནས་དེའི་རྗེས་སུ་བྱེད་པས་ཉོན་མོགས་རྣམས་ཉིན་ཞག་གཅིག་ལ་རིམ་པ་གསུམ་དུ་འབྱུང་བས་བག་ཡོད་པར་བྱ་དགོས་སོ། ། དེ་ཡང་མཚན་མོ་གཉིད་དང་རྨུག་པ་ཤས་ཆེ་བས་བད་ཀན་ཆེ་བའི་ཕྱིར་སྔ་གྲོ་གཏི་མུག་འབྱུང་ལ། དེ་ནས་ལས་དུ་མའི་བྱེད་པས། ཉི་མས་གདུང་བའི་ཕྱིར་བད་ཀན་སྦྱང་བ་དང་མཁྲིས་པ་ཤས་ཆེ་བའི་ཉི་མ་གུང་ལ་ཁྲོ་བ་དང༌།
ཕྱི་ནས་ལུས་བཀྲུས་ཤིང་བྱུག་ལ་ཟན་ཟོས་པ་དང༌། དབང་པོ་ཡོངས་སུ་རྒྱས་པས་འདོད་ཆགས་འབྱུང་བ་ལུས་ཀྱི་སྐྱོན་གྱིས་རྗེས་སུ་བྱེད་པ་ནི་རྐྱེན་ཉེ་བར་གནས་པ་ཙམ་ལས་ནང་གི་རྒྱ་ནི་སྔར་གོམས་པ་ཤས་ཆེ་བའི་ཕྱིར་རོ། ། དཔེར་ན་རྒྱལ་པ་མཛེ་ཏ་ཀས་བྲམ་ཟེ་ལ་ཞུ་བ་བརྒྱ་ཞེ་སྡང་བ་དང༌། འབྲུ་མར་གྱི་བུམ་པ་བརྒྱ་སྦྱིན་པར་ཞུས་པས་འདོད་ཆགས་སྐྱེ་བ་བཞིན་ནོ། ༼༡༩༨༽གཉིས་པ་ལ་གསུམ། འདོད་ཆགས་སྤོང་ཚུལ་དང༌། ཞེ་སྡང་སྤཽང་ཚུལ་དང༌། ། གཏི་མུག་སྤོང་ཚུལ་ལོ། ། དང་པོ་ལ་གཉིས། འདོད་ཆགས་སྤང་བྱར་རིགས་དཀའ་བས་འབད་པས་སྤང་བ་དང༌།
དེའི་རྒྱུ་རྐྱེན་གྱི་ཁྱད་པར་ཤེས་ནས་སྤང་བའོ། ། དང་པོ་ནི། ། འདོད་ཆགས་འཛའ་མིན་མཛའ་འདྲ་བ། ། དེས་དེ་ལ་ཁྱོད་མི་འཇིགས་ཏེ། ། མི་ཕན་མཛའ་བོ་ཁྱད་པར་དུ། ། སྐྱེས་བུའི་སྤང་བར་བྱ་མིན་ནམ། ། འདོད་ཆགས་དང་ཞེ་སྡང་གཏི་མུག་རྣམས་ནི་མཛའ་བོ་དང་མཛའ་མིན་དང་བར་མའི་ཚུལ་དུ་ལྷག་པས། ཞེ་སྡང་ནི་དགྲའི་ཚལ་གྱིས་འོང་བས་གནོད་པ་སྣང་རུང་ཡིན་པས་ཤེས་སླ་ན། གཏི་མུག་ནི་བར་མའི་རྣམ་པས་འོང་བས་དེ་ལ་ཆེད་དུ་ཡིད་མི་གཏོད་པས་ཤེས་སླ་ལ། འདོད་ཆགས་ནི་ཡི་བ་ཏེ་མཛའ་བོ་མ་ཡིནཔ་མཛའ་བོར་བརྫུས་པ་བཞིན་མཐར་སྡུག་བསྔལ་བསྐྱེད་པས་འདོད་ཆགས་མཛའ་བོ་མིན་ཡང་ཕན་པ་ལྟར་སྣང་བས་མཛའ་མོ་དང་འདྲ་བ་དེས་ན་འདོད་ཆགས་དེ་ལ་ཁྱོད་མི་འཇིགས་ཏེ།
དེས་ན་མི་ཕན་པའི་མཛའ་བོ་ཁྱད་པར་དུ་སྐྱེས་བུའི་འབད་པས་སྤང་བར་བྱ་བ་མིན་ནམ་སྤང་བྱ་ཡིན་ནོ། ཇི་ལྟར་སྤང་བར་བྱ་ན་རྟག་ཏུ་དེ་ལ་ཡིད་གཏད་པས་བརྩོན་པ་ཕུལ་དུ་བྱུང་བ་དང་བཅས་པས་དེའི་གཉེན་པོ་ཆེད་དུ་བསྟེན་པའི་སྒོ་ནས་སྤང་དགོས་སོ། ། དཔེར་ན་རྒྱལ་པོ་སྐྱབས་༼༡༩༩༽སེང་ལིང་ལ་སོང་བ། དྲང་སྲོང་རི་དྭགས་མོ་ལ་ལོག་པར་ཞུགས་པ་ཐོས་པས་སྒྲ་གྲགས་པར་འཕག་པས་མདའ་བསྣུན་དྲང་སྲོང་གིས་དམོད་པ་བོར་བས་དེ་བཙུན་མོ་དང་ལྷན་ཅིག་སྦྱར་མ་ག་ཤི་བ་བཞིན་ནོ། ། གཉིས་པ། ། འདོད་ཆགས་རྒྱུ་ལས་སྐྱེ་བ་དང༌། ། རྐྱེན་ལས་ཀྱང་ནི་སྐྱེ་བ་སྟེ། ། འདོད་ཆགས་རན་ལས་སྐྱེ་བ་དང༌། ། དེ་ནི་སྒྲུབ་སླ་གཅིག་ཤོས་མིན། ཉོན་མོངས་པ་རྣམས་ཀྱི་བྱེད་རྒྱུ་གཉིས་ཏེ།
རྒྱུ་དང་རྐྱེན་ལས་སྐྱེ་བའོ། ། དེ་ལ་རྒྱུ་ནི་སྐྱེ་བ་སྔ་མའི་བསྐལ་མཉམ་གྱི་བསྐྱེད་པ་འདོད་ཆགས་སོགས་ལ་གོམས་པའི་བག་ཆགས་ཡོངས་སུ་རྒྱས་པ། ཕུག་རོན་ལ་སོགས་པ་འདོད་ཆགས་ལ་གོམས་པས་ཚེ་འདིར་ཡང་སྐྱེ་བ་སྔ་མའི་རྒྱུས་འདོད་ཆགས་སོགས་མངོན་གྱུར་པར་སྐྱེ་བ་དེ་རྒྱུ་ལས་སྐྱེ་བ་ཞེས་བྱ་སྟེ་རྩ་བཟུག་པའི་ལྗོན་ཤིང་བཞིན། གཉེན་པོ་ཚན་མ་ཆེན་སྤང་དཀའ་ལ། སྡིག་པའི་གྲོགས་པོའི་གཞན་དབང་དུ་གྱུར་པའི་འདོད་ཆགས་སོགས་ལ་སྤྱོད་པར་འགྱུར་བ་དེ་ནི་རྐྱེན་ལས་སྐྱེས་པ་ཡིན་པས་རེ་ཞིང་རྐྱེན་དང་བྲལ་བས་སྤང་བས་ཚོགས་ཆུང་དུའི་སྤང་བ་ཡིན་པས་སོག་མའི་མདུང་ཁྱིམ་ལྟར་ཡིན་ནོ། ། དེས་ན་རྒྱུ་ལས་སྐྱེ་བ་ནི་སྤང་པ་ལ་ཚོགས་དང་བཅས་པ་དང༌། རྐྱེན་ལས་སྐྱེ་བ་ཅིག་ཤོས་སྤང་བ་སྒྲུབ་སླ་བས་རྟོག་པ་རྣམས་ནི་གཟུང་བ་དང་འཛིན་༼༢༠༠༽པའི་རྟོག་པ་གཉིས་སྦྱར་བས་འབྱུང་ལ་སྣང་བ་མེད་ན་འཛིན་པ་མི་འབྱུང་བ། འཛིན་པ་མེད་ན་སྣང་བ་འཇོམ་མི་ཤེས་པས་འདི་གཉིས་ཀྱི་སྔ་ཕྱི་མི་འཚལ་བལྟར་སྣང་ན་ཡང་ཞེན་པའི་རྟོག་པ་གཙོ་བོར་སྤང་དགོས་ཏེ། ཞེན་པ་མེད་ན་སྣང་བ་ཙམ་གྱིས་ཕན་གནོད་གང་ཡང་མེད་དོ། ། དཔེར་ན་འདབ་ཆགས་འཕུར་བ་ལ་གཤོག་པ་གཉིས་དགོས་ན་གིཅག་ཤོས་དོན་མེད་པ་བཞིན་ནོ། །
གཉིས་པ། ། ཁྲོ་བ་བརྟན་ཞིང་ངེས་པར་ནི། མི་དགེ་ཉེས་ཆེན་བྱེད་པ་སྟེ། ། དེ་ལྟར་རྣམ་ཀུན་དབྱེ་ཤེས་པས། ། ཉོན་མོངས་རྣམ་ཐར་བྱེད་པར་འགྱུར། གང་གིས་ཕྱིར་ན་ཞེ་སྡང་ནི་བརྟན་ཞིང་དམ་དུ་འཛིན་པ་དང༌། ཤ་མཁོན་མང་བ་དང་མི་དགེ་ཞིང་དང་གཞན་གྱི་རྒྱུད་ཀྱི་དགེ་བའི་དངོས་པོ་ཕལ་ཆེར་བསྲེགས་ལ། གཞན་ལ་དངོས་སུ་གནོད་པ་བྱེད་པ་རང་གི་མདོག་མི་སྡུག་པར་བྱེད་པ། ངན་འགྲོའི་འབྲས་བུ་ཅན། མཚམས་མེད་པ་ལ་སོགས་པའི་ཁ་ན་མ་ཐོབ་ཆེན་པོ་རྣམས་བསྐྱེད་པས་འདོད་ཆགས་ལས་ཉེས་པ་ལྕི་ལ།
འདོད་ཆགས་ནི་དར་གཅིག་ན་བྲལ་བར་་འགྱུར་བའི་ཕྱིར་ཉེས་པ་ཡང་བས་དེ་ཕྱིར་ཞེ་སྡང་ནི་ཉེས་པ་ཆེན་པོ་བྱེད་པ་ཡིན་པས། ཉོན་མོངས་པ་དེ་དག་གིས་དབྱེ་བ་དང་ཉེས་དམིགས་དང༌། དམིགས་པའི་གཞི་དང་སྤང་བའི་ཐབས་ཤེས་པར་བྱས་ནས་དེ་དང་དེའི་གཉེན་པོ་བརྟེན་བརྟེན་པ་དེ་ནི་གདོན་མི་ཟ་བར་ཉོན་མོངས་པ་༼༢༠༡༽རྣམས་རྩ་བ་ནས་སྤོང་ཞིང་རྣམ་པར་ཐར་བར་བྱེད་པར་འགྱུར་རོ། ། དཔེར་ན་བྱང་ཆུབ་སེམས་དཔའ་བློ་གྲོས་བཟང་པོ་ལུང་བསྟན་པའི་དུས་སུ་མར་མེ་མཛད་ཀྱིས་ཞབས་གཉིས་རལ་པ་མནན་པ་མཐོང་ནས་ཆོས་སྲིད་འཁྲུགས་ནས་དུད་འགྲོ་རྣམས་བཞིན་ཞེས་ངག་གི་ཉེས་པས་བསྐལ་པ་དགུ་བཅུ་རྩ་གཅིག་ཏུ་དུད་འགྲོར་སྐྱེ་ལ། ཉར་གྱུར་ཞིང་གཟིངས་རྔུམ་པ་ན་བཅོམ་ལྡན་འདས་ཤཱཀྱ་ཐུབ་པའི་མཚན་ཐོས་ཏེ་འཕོས་ནས་མི་རྣམས་ཀྱི་ནང་དུ་སྐྱེ་ནས་ཤཱཀྱ་ཐུབ་པའི་བསྟན་པ་ལ་དགྲ་བཅོམ་ཐོབ་པ་བཞིན་ནོ། ། གསུམ་པ་ལ་གཉིས། ཉོན་མོངས་ཀྱི་རྩ་བ་ངོས་བཟུང་བ་དང༌། དེ་སྤོང་བྱེད་ཀྱི་གཉེན་པོ་ངོས་བཟུང་བའོ། ། དང་པོ། འདོད་ཆགས་དང་ཞེ་སྡང་གི་དབྱེ་བ་བཤད་ནས།
གཏི་མུག་གི་མཚན་ཉིད་ཀྱི་དབྱེ་བ་ཇི་ལྟ་བུ་ཞེ་ན། ། ལུས་ལ་ལུས་དབང་ཇི་བཞིན་དུ། ། གཏི་མུག་ཀུན་ལ་གནས་གྱུར་ཏེ། དེ་ཕྱིར་ཉོན་མོངས་ཐམས་ཅད་ཀྱང༌། ། གཏི་མུག་བཅོས་པས་བཅོམ་པར་འགྱུར། འདིར་དངོས་པོ་རྟེན་ཅིང་འབྲེལ་བར་འབྱུང་བ་རྣམས་ནི་རང་བཞིན་གྱིས་སྟོང་པ་ཉིད་ལ་གཏི་མུག་མི་ཤེས་པས་བདེན་པར་རྟོགས་པ་ལ་རྨོངས་པ་ཉིད་ཀྱི་ཕྱིར་དངོས་པོ་བདེན་པར་ཞེན་པའི་ངོ་བོར་ལྷག་པར་སྒྲོ་འདོགས་པས། འདོད་ཆགས་ལ་སོགས་པ་ཉོན་མོངས་རྣམས་ནི་གཏི་མུག་གི་ཀུན་ཏུ་བཏགས་པའི་༼༢༠༢༽དངོས་པོའི་རང་བཞིན་ཁོ་ན་ལ་སྡུག་པ་དང་མ་སྡུག་པ་ལ་སོགས་པའི་ཁྱད་པར་སྒྲོ་འདོགས་པས་གཏི་མུག་ལས་ཐ་མི་དད་པར་འཇུག་པར་འགྱུར་ཞིང༌། གཏི་མུག་ལ་བསྟེན་པར་ཡང་འགྱུར་ཏེ། ། གཏི་མམུག་གཙོ་བོ་ཉིད་ཀྱི་ཕྱིར། ཇི་ལྟར་མིག་ལ་སོགས་པའི་དབང་པོ་རྣམས་ལུས་ཀྱི་དབང་པོ་ལས་ཐ་མི་དད་པར་འཇུག་པ་རྣམས་ལུས་ཀྱི་དབང་པོ་ཁོ་ན་ལ་བརྟེན་ནས་འབྱུང་བ་བཞིན་དུ་ཉོན་མོངས་པ་རྣམས་ཀྱང་གཏི་མུག་ལ་བརྟེན་ནས་འབྱུང་ངོ༌། །
ལུས་ཀྱི་དབང་པོ་ཉམས་ན་བརྟེན་པའི་དབང་པོ་ཐམས་ཅད་ཉམས་པར་གྱུར་པ་དེ་བཞིན་དུ་རྟེན་ཅིང་འབྲེལ་བར་འབྱུང་བ་བསྒོམ་པས་ཉོན་མོངས་པ་ཐམས་ཅད་བཅོམ་སྟེ། རྟེན་མེད་པས་བརྟེན་པ་ལོག་པ་ཆོས་ཉིད་ཡིན་ནོ། ། འདིར་འཁོར་རྩ་བདེན་འཛིན་དང་བདག་འཛིན་ལ་བཞེད་པའི་ཁུང་དུ་བཞེད་ན་ཡང་འཁོར་བའི་རྩ་བ་དངོས་ནི་བདག་དང་བདག་གིར་འཛིན་པའི་རྟོག་པ་ཡིན་ལ་འཛི་གཉིས་སྤྱི་དང་བྱེ་བྲག་ཡིན་ཡང་སྤྱི་ཡིན་ན་བྱེ་བྲག་གྱི་ཁྱབ་བྱེད་དུ་འཇུག་ཀྱང་བྱེ་བྲག་ཡིན་ན་སྤྱི་ཡིན་དགོས་པ་མིན་པ་བཞིན། རྟེན་འབྲེལ་བཅུ་གཉིས་ཀྱིས་ཐོག་མར་མ་རིག་པ་ཡིད་ཤེས་ཀྱི་འཛིན་སྟངས་བྱེ་བྲག་ཏུ་གྱུར་པའི་བདག་ཏུ་འཛིན་པ་ལ་ཤེས་པར་བྱའོ། ། དེས་ན་བདག་དང་བདག་གིར་འཛིན་པའི་དབང་གིས་དངོས་པོ་རང་བཞིན་གྱིས་༼༢༠༣༽གྲུབ་པ་ཡིད་དུ་འོང་བ་དང༌། མི་འོངས་བར་ཞེན་ནས་འདོད་པ་དང༌། རྒྱབ་ཀྱིས་ཕྱོགས་པ་སོགས་སུ་ཞེན་པས་ཆགས་སྡང་གཉིས་ཀའི་འཛིན་སྟངས་ལ་བདག་བདེའི་སྙམ་པ་དང་སྡུག་བསྔལ་བའོ་ཞེས་བདག་ཏུ་འཛིན་པའི་རྟོག་པ་དང་མ་འདྲེས་པའི་འདོད་ཆགས་ཞེ་སྡང་ཡན་གར་བ་དམིགས་མི་ཤེས་པའི་ཕྱིར་རོ། ། དཔེར་ན་དུག་ཤིང་གི་སྡོང་པོ་རྩ་བ་ནས་ཕྱུང་ན་དོན་མ་ཡིན་པ་ཐམས་ཅད་འཇིགས་པ་བཞིན་ནོ། ། གཉིས་པ། ཇི་ལྟར་དོན་མ་ཡིན་པའི་རྩ་བ་གཏི་མུག་འདི་ཐབས་གང་གིས་སྤང་བར་རིགས་ཞེ་ན། །
རྟེན་ཅིང་འབྲེལ་བར་འབྱུང་བ་ནི། ། མཐོང་ན་གཏི་མུག་འབྱུང་མི་འགྱུར། ། དེ་ཕྱིར་འབད་པ་ཀུན་གྱིས་འདིར། ། གཏམ་དེ་ཁོ་ན་བསྙད་པར་བྱ། རྒྱུ་ས་བོན་ལས་འབྲས་བུ་མྱུ་གུ་དང་མ་རིག་པ་ལས་འདུ་བྱེད་ལ་སོགས་པ། རྒྱུ་འབྲས་རང་གི་ངོ་བོས་གྲུབ་པ་ཡོད་ན། ཕན་ཚུན་ལྟོས་པ་མེད་པར་འགྱུར་བ་ཞིག་ན། དེ་ལྟར་མ་ཡིན་ཏེ། འདི་ཡོད་ན་འདི་འབྱུང༌། འདི་སྐྱེ་བས་འདི་སྐྱེས་ཞེས་ལྟོས་ནས་རྣམ་པར་བཞག་འཇོག་གིས་བཞག་པའི་ཡོད་པ་ཁོ་ན་ཡིན་གྱིས་རང་གི་ངོ་བོས་རང་བཞིན་གྱིས་གྲུབ་པའི་ཡོད་པ་མིན་པ་རིགས་པའི་ཚོགས་དུ་མ་ལ་བརྟེན་ནས་ཤེས་པར་བྱ་སྟེ།
དེ་ལྟར་རྟེན་ཅིང་འབྲེལ་བར་འབྱུང་བར་རང་གི་ངོ་བོས་མ་གྲུབ་པ་རང་བཞིན་མེད་པར་བྱ་བྱེད་ཐམས་ཅད་འཐད་པ་ཚད་མས་༼༢༠༤༽མཐོང་ན་གཏི་མུག་འབྱུང་བར་མི་འགྱུར་ལ། གཏི་མུག་ཟད་པས་ཉོན་མོངས་པ་གཞན་ཐམས་ཅད་ཟད་པར་འགྱུར་བ་དེའི་ཕྱིར། འབད་པ་ཀུན་གྱི་བསྟན་བཅས་བཞི་བརྒྱ་པ་འདིར་སྟོང་པ་དང་རྟེན་འབྲེལ་དང་༌། རྟེན་འབྲེལ་སྟོང་པའི་དོན་དུ་འགྱུར་བའི་ཚུལ་གྱིས་གཏམ་དེ་ཁོ་ན་བསྙད་པར་བྱ་བ་ཡིན་ནོ། ། རྟེན་འབྲེལ་འདི་ནི། རྒྱུ་དང་རྐྱེན་ལ་བརྟེན་ནས་འབྲས་བུ་ཉེ་བར་འབྱུང་བ་མ་རིག་པ་ནས་རྒ་ཤིའི་བར་བཅུ་གཉིས་དང༌། སྟོང་པ་རྟེན་འབྱུང་གི་དོན་སྤྲོས་པ་ཉེ་བར་ཞི་བའི་དོན་གཉིས་ཀ་སྐབས་འདིར་བསྟན་པའི་དགོངས་པ་ཡིན་ནོ། ། དཔེར་ན་ཟླ་བ་ཉ་བས་མུན་པ་འཇིག་པ་བཞིན་ནོ། ། གསུམ་པ་ལ་གཉིས། འདོད་ཆགས་སྤོང་ཚུལ་དང༌།
ཁྲོ་བ་སྤོང་ཚུལ་རྒྱས་པར་བཤད་པའོ། ། དང་པོ་ལ་གཉིས། འདོད་ཆགས་ལ་སྤྱོད་པའི་མཚན་ཉིད་དང༌། དེ་རྗེས་སུ་འཛིན་པའི་ཐབས་བསྟན་པའོ། ། དང་པོ་ནི། འདོད་ཆགས་ཤས་ཆེར་སྤྱོད་པའི་སེམས་ཅན་གྱི་མཚན་ཉིད་ཇི་ལྟ་བུ་ཞེ་ན། ། རྟག་ཏུ་འཛིན་སོགས་དགའ་བའི། ། གཏོང་པོ་ཟ་བོ་གཙང་ཞིང་འགྱུར། ། དེ་འདྲ་སོགས་ལ་མཚན་ཉིད་རྣམས། འདོད་ཆགས་ཅན་གྱི་མི་ལ་སྣང༌།
རྟག་ཏུ་ས་འཇིན་སོགས་གར་དང་བཞད་གད་དང༌། འཇོ་སྒེགས་དང༌། མེ་ཏོག་དང༌། དྲི་དང༌། ཕྲེང་བ་དང་རྒྱན་དང་ཁ་དོག་སོགས་ལ་དགའ་ལ། གཞན་ལ་གཏོང་བ་པོ་དང༌། བཟའ་བ་པོ་དང་གཙང་ཞིང་མཁས་ལ་བག་༼༢༠༥༽དང་ལྡན་པར་འགྱུར་བ་དང༌། གསུང་པོར་སྨྲ་བ་སོགས་དེ་འདྲ་ལ་སོགས་འདོད་ཆགས་ཅན་གྱི་མི་ལ་སྣང་ལ། དེ་ལས་ལྡོག་པ་ཞེ་སྡང་ལ་སྤྱོད་པ་དང༌། འདྲེས་མར་སྤྱོད་པ་གཏི་མུག་ལ་སྤྱོད་པའོ། །
དེ་ལྟར་བཤད་པའི་རྟགས་དག་གིས་དེའི་བསམ་བརྗེས་སུ་རྟོགས་པར་བྱའོ། དཔེར་ན་ནོར་བསྒྱུར་མཁན་ཡོད་ན་འཚོག་ཆས་རྣམ་པ་སྣ་ཚོགས་སྡུད་པར་བྱེད་ལ། དེ་དོར་བས་ཐམས་ཅད་འདོར་བ་བཞིན་ནོ། ། གཉིས་པ། འདོད་ཆགས་ཤས་ཆེར་སྤྱོད་པ་འདུལ་བའི་ཐབས་གང་ཞེ་ན། ། སངས་རྒྱས་རྣམས་ཀྱིས་ཆགས་ཅན་ལ། ། ཟས་དང་ཆོས་གོས་གཙུག་ལག་ཁང༌། ། དགེ་ལེགས་སྤང་བ་ཐམས་ཅད་དང༌། ། རྟག་ཏུ་བླ་མའི་ཐད་གནས་གསུངས། སངས་རྒྱས་རྣམས་ཀྱིས་ཆགས་ཅན་ལ་ཁ་ཟས་དང་ཆོས་གོས་དང་གཙུག་ལག་ཁང་ལ་སོགས་པ་དགེ་ལེགས་ཏེ་ཆགས་པ་སྐྱེ་བའི་གཞི་མཛེས་པ་དང༌།
བཟང་པོ་སྤངས་པ་ཐམས་ཅད་དང༌། རྟག་ཏུ་བླ་མའི་ཐད་དུ་གནས་པར་གསུངས། དེ་ལ་ཆགས་པ་ཅན་རྣམས་ཀྱི་(Eགཙུག་ལག་ཁང་ལ་ཞེན་པའི་གཉེན་པོར་ནི་དགོན་པ་ཉིད་དང༌། ཤིང་དྲུང་བ་ཉིད་དང༌། དུར་ཁྲོད་བ་དང༌། བླ་གབ་མེད་པ་བཞིར་གསུང་ལ། མལ་སྟན་ལ་ཞེན་པའི་གཉེན་པོར་ནི་ཙོག་པུ་པ་དང༌། གཞི་ཇི་བཞྀན་པ་གཉིས། ཟས་ལ་ཞེན་པའི་གཉེན་པོར་བསོད་སྙོམ་པ་དང༌། སྟན་༼༢༠༦༽གཅིག་པ་དང༌།
ཟས་ཕྱིས་མི་ལེན་པ་གསུུམ། ཆོས་གོས་ལ་ཆགས་པའི་གཉེན་པོར། ཆོས་གོས་གསུམ་པ་དང༌། ཕྱག་དར་ཁྲོད་པ་དང༌། བྱིང་བ་པ་)སྟེ། (Dསྦྱངས་པའི་ཡོན་ཏན་བཅུ་གཉིས་)བསྟན་ལ། ཡང་ཆགས་ཅན་དེ་ནི་རྟག་ཏུ་བླ་མའི་ཐད་སྟེ་དྲུང་དུ་གནས་པར་བྱ་བ་དེ་ལ་བླ་མས་རྟག་ཏུ་གདམ་པའི་ལྕགས་ཀྱིས་བསྐུལ་ཞིང་དེས་འདོད་ཆུང་ཆོག་ཤིས་འཕགས་པའི་རིགས་ལ་གནས་ལ། ཚུལ་མིན་ཡིད་བྱེད་སྤང་པས་རིག་པའི་སྲབ་སྐྱོགས་དང་བཅས་པ་ཉིད་ཀྱི་ཕྱིར། བསླབ་པའི་མཚམས་ལས་འདའ་བར་མི་ནུས་སོ། ། དཔེར་ན་སྐྱེ་བུ་འགའ་ཞིང་བྲམ་ཟེའི་སྲིན་པོས་བཟུང་བ་ལ་འབྲུའི་ཆང་སོགས་མི་གཙང་བའི་རྫས་རྣམས་སྟེར་བ་བཞིན་ནོ། །
གཉིས་པ་ལྔ། ། ཁོང་ཁྲོའི་ཉེས་དམིགས་བསམ་པ་དང༌། ཁྲོ་བའི་གཉེན་པོ་བསྟེན་ཚུལ་རྒྱས་པར་བཤད་པ་དང༌། སྐྱོན་མེད་པ་ལ་གཤེ་བ་ཚར་བཅད་ཀྱང་ཉེས་པ་མེད་པ་དགག་པ་དང༌། ། བཟོད་པའི་ཕན་ཡོན་བསམ་ནས་ཁྲོ་བོ་བ་དགག་པ་དང༌། གཞན་གྱིས་ཁྱད་དུ་བསད་པ་ལ་བཟོད་པ་བསྒོམ་ཚུལ་ལོ། ། དང་པོ་ནི། ། ནུས་མེད་ལ་ཁྲོས་བདག་ཉིད་ལ། ། མདོག་མི་སྡུག་པ་འབའ་ཞིག་བྱེད། ། ནུས་པ་གང་ལ་བརྩེ་མེད་པ། །
དེ་ནི་ཐ་ཆད་ཞེས་བྱར་བརྗོད། དང་པོ་ཁོང་ཁྲོ་བ་སྤོང་བར་འདོད་པས་དེའི་ཉེས་དམིགས་བསམ་༼༢༠༧༽པར་བྱ་སྟེ། གཞན་ལ་གནོད་པའི་ནུས་པ་མེད་པ་ལ་ཁྲོས་པས་བཞིན་རས་ནག་པོར་བྱེད་ཅིང༌། ཁྲོ་གཉེར་སྡུད་པ་སོགས་བདག་ཉིད་ལ་མི་སྡུག་པ་འབའ་ཞིག་བྱེད་ལ། སྟོབས་ཅན་ནུས་པ་ཅན་གང་ལའང་བརྩེ་བ་མེད་པའི་ཁྲོ་བ་དེ་ནི་ཐ་ཆད་ཅེས་བརྗོད་དེ། སྲོག་འཇོམས་པའི་གནོད་པ་བྱེད་པར་འདོད་པ་ནི་ཉེས་པ་ཐ་ཆད་ཡིན་པས་དེ་རྒྱུད་ལྡན་གྱི་གང་ཟག་དེ་ལ་ཡང་ཐ་ཆད་ཞེས་སམ་ཡང་ན་གང་ཞིག་བརྩེ་བ་མེད་པར་གྱུར་ནས་གཞན་ལ་བསྣུན་པ་དེ་ལས་མ་གཏོགས་པའི་བརྩེ་བ་མེད་པ་གཞན་མེད་པའི་ཕྱིར་ཐ་ཆད་དུ་འགྱུར་རོ། ། དཔེར་ན་བྲམ་ཟེའི་ཉེས་པ་བྱས་པས་གཞན་ལའང་གནོད་པ་བཞིན་ནོ། ། གཉིས་པ་ལ་ལྔ། རང་གི་སྡིག་པའི་འབྲས་བུ་ཟས་བྱེད་ཀྱི་རྐྱེན་ལ་ཁྲོ་བ་མི་རིགས་པ་དང༌། ཡིད་དུ་མི་འོང་བའི་ཚིག་རང་གིས་གནོད་པར་བཏགས་པ་ཡིན་གྱིས་ངོ་བོ་ཉིད་ཀྱིས་གནོད་བྱེད་མིན་པས་ཁྲོ་བར་མི་རིགས་པ་དང༌།
ཡིད་དུ་མི་འོང་བའི་ཚིག་རང་གིས་གནོད་པར་བཏགས་པ་ཡིན་གྱིས་ངོ་བོ་ཉིད་ཀྱིས་གནོད་བྱེད་མིན་པས་ཁྲོ་བོར་མི་རིགས་པ་དང༌། ལུས་ཀྱི་བསྟན་བཅོས་ལས་གཤེ་བ་པོ་ལ་ཆད་པ་བྱ་བར་བཤད་པ་ཕྱིན་ཅི་ལོག་རྟོག་ཡིན་པ་དང༌། གཞན་གྱི་ཡུལ་དུ་སྐྱོན་གསལ་བར་བྱེད་པ་ལ་ཁྲོ་བ་མི་རིགས་པ་དང༌། དམན་པས་ཚིག་ངན་སྨྲས་པ་ལ་ཁྲོ་མི་རིགས་པའོ། ། དང་པོ་ནི། ཚིག་རྩུབ་སྨྲ་བ་ཐོས་པ་དེ་ལ་ཁྲོ་བ་སྒོམ་པ་བླུན་པོ་ཡིན་ཏེ། ། ཡིད་དུ་མི་འོངས་པ་ཡི་སྒྲ། ། སྔར་བྱས་སྡིག་༼༢༠༨༽མཐར་བྱེད་པར་བརྗོད། ། རྨོངས་ཤིང་དམ་པ་མ་ཡིན་པ། ། བདག་ཉིད་རྣམ་པར་དག་མི་འདོད།
གང་གི་ཕྱིར་ཁྱོད་ཀྱིས་སྔར་ཚིག་ཡིད་དུ་མི་འོངས་བ་ཐོས་པར་འགྱུར་པའི་ལས་བསགས་པ་གང་ཡིན་པ་དེ་འདིར་གཤེ་བ་ཐོས་པ་ལས་འབྲས་བུ་ཟད་པའམ་མཐར་བྱེད་པར་བརྗོད་པས། དེ་ལྟ་ན་གཤེ་བ་པོ་ལ་ཁྲོ་བ་བསྐྱེད་པར་བྱེད་ན་ནི་རྨོངས་ཤིང་བླུན་པའམ་མཁས་པ་མ་ཡིན་པས་བདག་ཉིད་ཁྱད་པར་དང་བཅས་པར་དཔོགས་པར་བྱེད་ནས་རྣམ་པར་དག་པ་མི་འདོད་པའི་ཕྱིར། དཔེར་ན་གླང་རྒན་སྐྱོན་ཅན་འགའ་ཞིག་དེའི་ནད་ཉེ་བར་ཞི་བར་བྱ་བའི་ཕྱིར་སྨན་སྟེར་བའི་རྫི་བོ་ཉིད་གསོད་པ་བཞིན་ནོ། ། གཉིས་པ། མཉན་པ་ཡིད་དུ་མི་འོང་བ་ལའང༌། ། ངོ་བོ་ཉིད་ཀྱིས་གནོད་མི་བྱེད། ། དེ་ཕྱིར་རྣམ་རྟོག་ལས་བྱུ་བ། ། གཞན་ལས་ཡིན་ནོ་སྙམ་དུ་རློམས། རྒྱུ་མཚན་འདིས་ཀྱང་ཚིག་རྩུབ་སྨྲ་བ་ལ་ཁྲོ་བ་མི་རིགས་ཏེ། ཚིག་རྩུབ་མོའི་མཉམ་པ་ཡིད་དུ་མི་འོངས་བའང༌།
རང་ལ་ངོ་བོ་ཉིད་ཀྱིས་གནོད་པར་མི་བྱེད་དེ། དེ་བྱེད་ན་སྨྲ་བོ་རང་ཉིད་ལ་གནོད་པས་སོ། ། དེའི་ཕྱིར་བདག་ལ་འདིས་ཀྱང་སྨད་དོ་སྙམ་དུ་རང་གི་རྣམ་རྟོག་ལས་ཞེ་སྡང་གིས་གནོད་པ་བྱུང་བ་ན་གནོད་པ་འདི་གཞན་ལས་ཡིན་སྙམ་དུ་རློམ་པར་ཟད་དོ། ། རང་གི་རྟོགས་པས་གནོད་བྱེད་བྱས་པ་ལ་༼༢༠༩༽གཞན་ལ། ཁྲོ་བ་མི་རིགས་སོ། ། དཔེར་ན་ཕྱུག་རྫི་མོ་ཞིག་མུན་ཁུང་ན་ཟས་བཟའ་བའི་སྒྲ་ཐོས་པས། ཆུན་མའི་བུ་མོ་ཡིན་སྙམ་ནས་བ་གླང་མོ་འདི་ཅི་ཟ་ཞེས་སྨྲ་ལ། རང་གི་བུ་མོ་ཡིན་པར་ཤེས་པ་ན་བྱ་བ་མོ་ཞིག་བཟའ་འོ་ཞེས་སྨྲ་བ་བཞིན་ནོ། ། གསུམ་པ། ལུགས་ཀྱི་བསྟན་བཅོས་ལས་གཤེ་བ་པོ་ལ་ཆད་པ་བྱ་བར་བཤད་པས་སོ་ཞེ་ན། །
འདི་ལྟར་གཤེ་བ་པོ་ལ་ནི། ། ཆད་པར་བྱ་བ་མངོན་བརྗོད་པ། ། དེ་བཞིན་སྙན་པར་སྨྲ་བོ་ལ། མཆོད་པར་བྱ་བར་ཅིས་མི་འགྱུར། ། གལ་ཏེ་སྡང་བས་གཞན་གྱི་སྙིང་ལ། གནོད་པས་གཤེ་བ་པོ་ཆད་པས་གཅོད་པར་བྱ་བ་ཡིན་ནོ། ། ཞེས་ལུགས་ཀྱི་བསྟན་བཅོས་ལས་མཐོང་བའི་ཕྱིར་བསམ་ན་རྒྱུ་མཚན་མཚུངས་པས། དེ་བཞིན་ཚིག་སྙན་པར་སྨྲ་བ་པོ་ཡང་གཞན་གྱི་སེམས་འཛིན་པའི་ཕྱིར་བསྟོད་པ་དང༌། མཆོད་པར་བྱ་བ་ཡང་ཅིས་ཕྱིར་མ་བཤད། དེ་མ་བཤད་ན་རྒྱུ་མཚུངས་བཞིན་གཅིག་ཆད་པས་བཅད་པར་བཤད་ལ་གཅིག་མཆོད་བྱར་མ་བཤད་པས་མི་སྙོམ་པའི་ཕྱིར་ལུགས་ཀྱི་བསྟན་བཅོས་ཚད་མ་མ་ཡིན་པ།
དཔེར་ན་འགྲོ་ལྡིང་བ་རྣམས་ལ་འཐབ་པ་ཙམ་གྱིས་གནོད་པའི་སེམས་སྐྱེ་ཞིང་གསོད་པར་ཡང་བྱེད་པ་བཞིན་ནོ། ། བཞི་པ། གཤེ་བས་རང་གི་སྐྱོན་གཞན་ལ་གསལ་བར་བྱས་པས་ཀྲོ་བར་རིགས་སོ་ཞེ་ན། ༼༢༡༠༽ཁྱོད་ཀྱིས་སྨད་བྱ་མ་བྱས་ཀྱང༌། ། གལ་ཏེ་གཞན་གྱིས་ཤེས་ན་ནི། ། སྨྲ་བོ་ལ་ཁྲོ་མི་རིགས་ན། ། ཡང་དག་མིན་སྨྲ་ལ་ཅི་སྨོས། ཁྱོད་ཀྱིས་ཞར་བ་དང༌། འཐེང་པོ་ལ་སོགས་པ་ཁྱོད་ཀྱིས་སྨད་བྱ་ལ་མ་སྨྲས་ཀྱང་གལ་ཏེ་གཞན་གྱིས་ཤེས་ན་ནི་སྨྲ་བ་པོ་ལ་ཁྲོ་བར་མི་རིགས་ཏེ་མ་སྨྲས་ཀྱང་གཞན་གྱིས་མངོན་དུ་གྱུར་པའི་ཕྱིར། དེ་མ་རིག་ན་རང་ལ་སྐྱོན་མེད་བཞིན་དུ་ཡང་དག་པ་མ་མིན་པར་སྨྲ་བ་ལ་ཁྲོ་བ་མི་རིགས་པ་ལྟ་ཅི་སྨོས།
དེས་ན་རྣམ་པ་ཀུན་ཏུ་ཁྲོ་བར་མི་རིགས་སོ། ། དཔེར་ན་ཞར་བ་དང་མ་ཞར་བ་ལ་ཞར་བ་ཞེས་སྨྲས་པ་གཉིས་ཀ་ལ་རྒྱལ་པོས་ཆད་པ་མི་རིགས་པ་བཞིན་ནོ། ། ལྔ་པ་ནི། དམན་པ་ལས་མི་སྙན་པ་ཐོས་པ་ལ་ཁྲོ་བར་རིགས་སོ་ཞེ་ན། ། དམན་ལས་མི་སྙན་ཞེས་བྱ་བ། ། ངེས་པར་འགྱུར་བ་མ་ཡིན་ཏེ། ། དེ་ཕྱིར་དམན་བྱུང་མི་སྙན་པ། ། ཡན་གར་ཉུང་ཟད་ལྟ་བུར་སྣང༌། སྐྱེ་བོ་དམན་པ་ཆོས་མིན་པ་འདོད་ཅིང༌། སྡིག་པ་ཀུན་ཏུ་སྤྱོད་པ།
གཞན་སྡུག་བསྔལ་བ་ལ་དགའ་བ་དག་ལས་ཚིག་མི་སྙན་པ་ཞེས་བྱ་བ་དེ་ཙམ་ལས་ངེས་པར་འབྱུང་བ་མ་ཡིན་ཏེ། བརྡེག་པ་དང༌། གསོད་པ་སོགས་བྱེད་པའི་ཕྱིར། དེའི་ཕྱིར་དམན་པ་ལས་བྱུང་བའི་ཚིག་མི་སྙན་པ་དེ་ཙམ་ནི་སྐྱོན་ཡན་གར་བ་ཉུང་ཟད་ལྟ་བུར་སྣང་བས་དགའ་བར་རིགས་སོ། ། དཔེར་ན་འཕགས་པ་གང་པོ་ཀླུང་ཤོ་ནའི་ཕ་མཐའི་༼༢༡༡༽ཡུལ་གྱི་མི་རྣམས་གདུལ་བར་འདོད་པས་དེ་བཞིན་གཤེགས་པས་མི་དེ་དག་མ་རུང་ཞིང་གཏུམ་པས་སྡུག་བསྔལ་བར་གནས་པར་གྱུར་ཏ་རེ་ཞེས་བཀའ་སྩལ་པས་འཕགས་པས་བཟོད་པར་ཁས་བླངས་ཤིང་འདུལ་བར་གནང་བར་བཞིན་ནོ། ། གསུམ་པ། གལ་ཏེ་སྐྱོན་མེད་པ་ལ་གཤེ་བ་དེ་ཚར་བཅད་པ་ལ་ཉེས་པ་མེད་དོ་ཞེ་ན། ། གཞན་གནོད་བྱས་པས་བདག་ལ་ནི། ། ཡོན་ཏན་ཅུང་ཟད་ཀྱང་མེད་ན། ། ཁྱོད་ཁྲོ་ཡོན་ཏན་མེད་པ་ལ། །
གུས་པ་ཞེན་པ་རྐྱང་པར་ཟད། གཤེ་བ་སོགས་གཞན་ལ་ལན་དུ་གནོད་པ་བྱས་པས་བདག་ལ་ནི་སྔར་བྱས་ཟིན་ལྡོག་པ་ལ་སོགས་པ་ཡོན་ཏན་ཅུང་ཟད་ཀྱང་མེད་ན། ཁྱོད་ཁྲོ་བ་སྐྱོན་མ་གཏོགས་ཡོན་ཏན་མེད་པ་ལ་གུས་པ་ཕྱིན་ཅི་ལོག་ལ་ཞེན་བརྒྱང་པར་ཟད་དེ། དཔེར་ན་འགའ་ཞིག་མཚོན་ཆ་རྣོ་མི་རྣོ་བཏགས་པ་བཞིན་ནོ། ། བཞི་པ་ལ་གསུམ། གཤེ་བ་ལ་བཟོད་པ་སྒོམ་རིགས་པ་དང༌། ཞེན་པ་ཁོ་ནས་འཇོམས་པའི་ཁྲོ་བ་ལ་གུས་པར་མི་རིགས་པ་དང༌། ཁྲོ་བ་ལ་བཟོད་པ་ཡོན་ཏན་ཀུན་གྱི་གནས་ཡིན་པས་དགའ་བ་བསྒོམ་རིགས་པའོ། ། དང་པོ་ནི། ། གལ་ཏེ་བཟོད་པས་འབད་མེད་པར་བསོད་ནམས་ཆེན་པོ་ཐོབ་འགྱུརན། །
གང་ཞིག་དེ་ལ་གེགས་བྱེད་པ། ། དེ་མཚུངས་བླུན་པོ་སུ་ཞིག་ཡོད། མཁས་པ་སུ་ཞིག་གཞན་གྱི་གཤེ་བ་ཡོན་ཏན་མེད་པ་ལ་བློས་བཟོད་པར་བྱེད་ཅེ་ན། གལ་ཏེ་༼༢༡༢༽བཟོད་པས་ཁྲོ་བའི་སྐབས་མི་འབྱེད་ཅིང་གཞན་ལ་གནོད་པ་མི་བྱེད་པས་འབད་པ་མེད་པར་དྲི་དང་རྒྱན་དང་གནོད་སེམས་ཀྱིས་མི་འཇོམས་པའི་ཆུའི་རྒྱུན་དང༌། གཟུགས་བཟང་པོ་བསྒྲུབ་པ་སོགས་བསོད་ནམས་ཆེན་པོ་ཐོབ་པར་འགྱུར་ན་སྐྱེས་བུ་གང་ལམ་གྱི་མཆོག་དེ་ལ་གེགས་བྱེད་པ་དེ་དང་མཚུངས་པའི་བླལུན་པོ་སུ་ཞིག་ཡོད་རང་གི་ཡོན་ཏན་ནན་གྱིས་འཇོམས་པར་བྱེད་པའི་ཕྱིར། དེས་ན་གཤེ་བ་ལ་བཟོད་པ་ཁོ་ན་མཀས་པ་ཞེས་བྱའོ། ། དཔེར་ན་བུད་མེད་འགའ་ཞིག་རང་གི་ཁྱིམ་བདག་སྲོག་གི་འཕྲོ་ཅུང་ཟད་ལུས་པ་གསོད་པར་བྱེད་པ་བཞིན་ནོ། ། གཉིས་པ། ། ཁྲོ་བ་ཞེས་བྱ་ཁྱད་པར་དུ། ། སྟོབས་ལྡན་དག་ལ་སྐྱེ་མི་འགྱུར་དེས་ན་གཞན་འཇོམས་ཁྲོ་བ་ལ། །
ཅི་ནས་ཁྱོད་གུས་གྱུར་ཏ་རེ། ། རྒྱུ་མཚན་འདིས་ཀྱང་ཁྲོ་བ་སྤངས་པར་བྱ་སྟེ་ཁྲོ་བ་ཞེས་བྱ་ལ་ཁྱད་པར་དུ་སྟོབས་ལྡན་དག་ལ་གནོད་པ་བྱེད་མི་ནུས་པས་སྐྱེ་བར་མི་འགྱུར་བ་དེས་ན་ཞན་པ་འཇོམས་པའི་ངན་པ་འབའ་ཞིག་ལ་སྡང་བའི་ཁྲོ་བ་ལ་རྒྱུ་ཅི་ནས་ཁྱོད་གུས་པར་གྱུར་ཏ་རེ་གུས་པར་མི་རིགས་སོ། ། དཔེར་ན་བུད་མེད་འཇོམས་པ་ལ་དཔའ་བ་བཞིན་ནོ། ། གསུམ་པ་ནི། གང་ཞིག་ཁྲོ་གནས་ལ་བཟོད་པ། ། དེ་ལ་བསྒོམ་པ་སྐྱེ་བར་འགྱུར། ། ཡོན་ཏན་གནས་ལ་འཇིགས་ཤེས་པ། ། ཁྱོད་ནི་བླུན་པ་འབའ་ཞིག་ཉིད། གལ་ཏེ་བཟོད་པ་གོམས་པར་བྱས་ན་གནོད་པ་བྱེད་མི་༼༢༡༣༽ནུས་སོ་སྙམ་ནས་གཞན་གྱིས་བརྙས་པར་འགྱུར་བས་ཁྲོ་བར་བྱེད་པ་རིགས་སོ་ཞེན་མི་རགིས་ཏེ། གང་ཞིག་ཁྲོ་བའི་གནས་ལ་བཟོད་པ་དེ་ལ་བྱམས་པའི་ཏིང་ངེ་འཛིན་ལ་སོགས་པའི་བསྒོམས་པ་ཉེ་བར་འགྱུར་ལ་ཐན་བ་འཇོ་བའི་ཡུན་ཙམ་ལ་གོམཔར་བྱེད་ན་བྱམས་ཆོས་ཡོན་ཏན་བརྒྱད་འབྱུང་བ་སྟེ།
ལྷ་དང་མི་རྣམས་ལ་སྡུག་པར་འགྱུར་རོ། ། དེ་རྣམས་ཀྱིས་བསྲུང་བར་འགྱུར་རོ། ། བདེ་བ་དང་ཡིད་ཀྱི་བདེ་བ་མང་བར་འགྱུར་རོ། ། དེའི་ལུས་ལ་དུག་གི་མི་ཚུགས་སོ། ། མཚོན་གྱིས་མི་ཚུགས་སོ། ། དེའི་ནོར་རྣམས་ལ་འབད་པ་མེད་པར་རྒྱས་པར་འགྱུར་རོ། ། ལུས་ཞིག་སྟེ་ཤི་བའི་འོག་ཏུ་བདེ་འགྲོ་ཚངས་པའི་འཇིག་རྟེན་དུ་སྐྱེ་བར་ཡང་འགྱུར་རོ། ། ཇི་སྐད་གསུང་པའི་ཡོན་ཏན་གྱི་གནས་བགྲོད་པ་ལ་གནོད་ལན་བྱེད་ནུས་སམ་ཞེས་བརྙས་པས་འཇིགས་ཞེས་བཟོད་པ་སྤོང་བ་ནི་ཁྱོད་ཀྱི་བླུན་པ་འབའ་ཞིག་ཡིན་ཏེ། ཡོན་ཏན་གྱི་གནས་ཕུལ་དུ་བྱུང་བ་འཇོམས་པའི་ཕྱིར། དཔེར་ན་སྐྱེས་བུ་འགའ་ཞིག་ཉེས་སྤྱོད་ལས་བཟློག་པ་ངཽ་ཚ་བར་སེམས་པ་བཞིན་ནོ། །
ལྔ་པ། དམན་པ་དག་གིས་ཁྱད་དུ་བསད་པ་སྟོབས་ལྡན་གྱིས་བསྟེན་པར་དཀའ་བས་ཚར་བཅད་པར་རིགས་སོ་ཞེ་ན། ། སུ་ཞིག་ཁྱད་པསད་མཐར་བྱས་ནས། ། འཇིག་རྟེན་ཕ་རཽལ་འགྲོ་བ་ཡོད། ། དེ་ཕྱིར་བདག་ནི་སྡིག་༼༢༡༤༽པ་ལས། བརྙས་པ་ལེགས་སོ་སྙམ་དུ་སེམས། སྐྱེས་བུ་སུ་ཞིག་དགྲ་བོ་ཐམས་ཅད་བཅོམ་ཞིང་ཁྱད་དུ་བསད་ནས་མཐར་ཅུང་ཟད་མེད་པར་བྱས་ནས། འཇིག་རྟེན་ཕ་རོལ་ཏུ་འགྲོ་བའམ་སོང་བ་ཡོད་པ་ཅུང་ཟད་ཀྱང་མེད་པ་དེའི་ཕྱིར། གནོད་ལན་བྱས་པས་སྡིག་པ་བསགས་ནས་ངན་འགྲོར་འགྲོ་བས་བདག་ནི་དགྲ་འདུལ་བའི་སྡིག་པ་ལས་བརྙས་པ་ལེགས་སོ་སྙམ་དུ་བརྙས་པ་ལ་བཟོད་པར་བྱ་སྟེ། དེས་ངན་འགྲོར་མི་འགྲོ་ལ་སྡིག་པས་ངན་འགྲོར་འགྲཽ་བའི་ཕྱིར།
དཔེར་ན་ཟོ་འཆུན་གྱི་འཁྲུལ་འཁོར་ལ་མཐའ་མེད་པ་བཞིན་ནོ། ། གཉིས་པ་གཉེན་པོ་བསྒོམ་ཚུལ་ནི། གང་གིས་རྣམ་ཤེས་གནས་ལ་སོགས། ། ཡང་དག་ཏུ་ནི་རྣམ་ཤེས་པ། ། དེ་ཡོད་ན་ཉིན་ཉོན་མོངས་རྣམས། ། ནམ་ཡང་བློ་གྲོས་ལ་མི་གནས། རྣམ་པར་ཤེས་པ་ནི་རྐྱེན་དུ་མ་ལ་རག་ལས་ཏེ་སྐྱེ་བ་ཉིད་ཀྱིས་འདུས་བྱས་ཉིད་ཀྱི་ཕྱིར། གནས་པ་དང་སྐྱེ་བ་དང་འཇིག་པ་དང་ལྡན་པ་སྐད་ཅིག་རེ་རེ་ལ་དམིགས་པའི་ཁྱད་པར་འཛིན་པར་འཇུག་པའི་ཡིར་མི་གནས་པས་གནས་པ་མེད། དེ་མེད་པས་གནས་པའི་རྒྱུ་སྐྱེ་བ་མི་རིགས་ཏེ་འདུས་མ་བྱས་ལྟར་གནས་པ་དང་བྲལ་བའི་ཕྱིར་རོ། ། གནས་པ་དང་སྐྱེ་བ་བྲལ་བ་འདི་ལ་མི་རྟག་པ་ཉིད་ཀྱང་ག་ལ་ཡོད།
དེའི་ཕྱིར་གསུམ་ཆར་མེད་པ་སྟེ། ༼༢༡༥༽མི་སྲིད་པས་རྣམ་ཤེས་རང་བཞིན་པ་རང་བཞིན་ཐམས་ཅད་དང་བྲལ་བ་སྒྱུ་མའི་སྐྱེས་བུ་ལྟར་སྟོང་པ་ཉིད་ཡིན་ཞིང་དེས་ཀུན་བཏགས་པའི་ཁམས་གསུམ་པོ་གང་ཡིན་པ་དེ་ཡང་སྟོང་པ་ཉིད་དུ་གྲུབ་པས་སྒྱུ་མ་དང་གཟུགས་བརྙན་ལྟ་བུའི་ཆོས་ལ་ཞུགས་པའི་ཡེ་ཤེས་སམ་བློ་གྲོས་དང་ལྡན་པ་ལ་ཕྱིན་ཅི་ལོག་གིས་ཀུན་ནས་བསླང་བའི་ཉོན་མོངས་འདོད་ཆགས་ལ་སོགས་པ་རྣམས་ངེས་པར་ལྡོག་པར་འགྱུར་ཏེ། དེ་ལྟར་བསྒོམ་པས་རྣལ་འབྱོར་ལ་སྤྱོད་པར་མངོན་པར་བརྩོན་པ་ལ་ནམ་ཡང་ཉོན་མོངས་པ་ཐམས་ཅད་མི་གནས་སོ། དེའི་ཕྱིར་སྡུག་བསྔལ་ཐམས་ཅད་རྣམ་པར་བྱང་བས་འགྲོ་བ་ལ་ཕན་པ་སྒྲུབ་པ་གཞན་དག་ཀྱང་ལམ་དེ་ལ་གཟུང་བར་བྱའོ། ། དཔེར་ན་གང་ཞིག་བྱི་བའི་དུག་གི་རིམ་གྲོ་ཤེས་པས་དེ་གཞོམ་ནུས་པ་བཞིན་སྐྱོན་རྣམས་ཀྱི་གནས་འཇིག་པའི་རྐྱེན་ཅན་རང་བཞིན་མེད་པར་ཤེས་པས་ཉོན་མོངས་པ་འཇོམས་ནུས་སོ། ། ཡང་དུག་གི་ཤིང་གི་རྩ་བ་དྲུང་བྱུང་བས་སླར་མི་འབྱུང་བ་བཞིན་ནོ། ། གཉིས་པ་ལེའུའི་མཚན་བསྟན་པ་ནི། བྱང་ཆུབ་སེམས་དཔའ་རྣལ་འབྱོར་སྤྱོད་པ་བཞི་བརྒྱ་པ་ཞེས་བྱ་བ་ལས་ཉོན་མོངས་སྤང་བའི་ཐབས་བསྟན་པ་སྟེ་རབ་ཏུ་བྱེད་པ་དྲུག་པའི་རྣམ་པར་བཤད་པའོ། ། གསུམ་པ་ཉོན་མོངས་ཀྱི་དམིགས་པ་འདོད་པའི་ལོངས་༼༢༡༦༽སྤྱོད་ལ་ཞེན་པ་སྤང་བ་ནི། འཁོར་བའི་ཉེས་དམིགས་བཤད་པས་དེ་སྐྱོ་བ་བསྐྱེད་པའི་ཆེད་དུ་ཡང་སྲིད་པ་འཕེན་བྱེད་ཀྱི་ལས་ལ་ཆགས་བྲལ་བསྒོམ་པར་བྱེད་པ་སྟེ།
དེ་ལ་གཉིས། ལེའུའི་གཞུང་བཤད་པ་དང༌། ལེའུའི་མཚན་བསྟན་པའོ། ། དང་པོ་ལ་གསུམ། འཁོར་བའི་ཉེས་དམིགས་བསམ་པ་དང༌། དེར་སྐྱེ་བའི་རྒྱུ་ཟག་བཅས་ཀྱི་ལས་སྤང་བ་དང༌། ལས་སྤངས་བའི་དགོས་པ་བསྟན་པའོ། ། དང་པོ་ལ་གཉིས་འཁོར་བ་སྤྱིའི་ཉེས་པ་བསམ་པ་དང༌། བྱེ་བྲག་བདེ་འགྲོ་ལ་སྲེད་པ་སྤང་བའོ། ། དང་པོ་ལ་གཉིས།
འཁོར་བ་ལ་འཇིགས་པ་བསྒོམ་དགོས་པའི་རྒྱུ་མཚན་དང༌། སྐྱོ་བ་ཇི་ལྟར་བསྐྱེད་པའི་ཚུལ་ལོ། ། དང་པོ། ། སྡུག་བསྔལ་རྒྱ་མཚོ་འདི་ལ་མཐའ། ། རྣམ་པ་ཀུན་ཏུ་ཡོད་མིན་ན། ། བྱིས་ཁྱོད་འདིར་ནི་བྱིང་བ་ལ། ། འཇིགས་པ་ཅེས་ན་སྐྱེ་མི་འགྱུར། ཕྱོགས་བཅུ་ཐམས་ཅད་དུ་ཁྱབ་པའི་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་ཐོག་མ་མེད་པའི་དུས་ནས་སྲིད་པ་མ་རིག་པ་དང༌། བདག་ཏུ་ང་རྒྱལ་དང༌། སྲིད་པ་ལས་བྱུང་བའི་ཀུན་ཏུ་སྤྱོད་པ་སུམ་ཅུ་རྩ་དྲུག་གི་སྦྲུལ་གྱིས་གང་བ།
ལྟ་བའི་འཛིན་པ་དྲུག་ཅུ་རྩ་གཉིས་ཀྱི་ཆུའི་སྲིན་ཕོས་དཀྲུགས་པ་སྐྱེ་བ་དང་འཆི་བའི་ཀླུང་འཁོར་མང་བ། ཁྲག་དང་མཆིལ་མའི་ཆུ་ཆེན་རྒྱས་པ། རྒ་བ་དང་ན་བ་དང་འཆི་བའི་ཆུ་རླབས་གཡོ་བ། མྱ་ངནདང་སྨྲེ་སྔགས་༼༢༡༧༽འདོན་པ་དང༌། སྡུག་བསྔལ་བ་དང༌། ཡིད་མི་བདེ་བ་དང་འཁྲུགས་པའི་ཆུ་སྲིན་དུ་མ་དཀྲིག་པའི་འཁོར་བའི་རྒྱ་མཚོ་ཆེན་པོ་འདི་ལ་ཐོག་མ་དང་ཐ་མའི་མཐའ་ཡོད་པ་མ་ཡིན་པའི་སྡུག་བསྔལ་ལ་མི་སྐྲག་ཅིང་མི་སྐྱོ་བའི་བྱིས་པ་བླུན་པོ་ཐོག་མ་མེད་པ་ནས་འདིར་བྱིང་བ། ལས་དང་ཉོན་མོངས་པས་མཐའ་མི་མངོན་པ་ཁྱོད་ཀྱི་སྙིང་ལ་རྒྱུ་མཚན་བསམ་ན་འཇིག་པ་ཆེན་པོས་ཅིས་སྐྱེ་བར་མི་འགྱུར། སྲོག་དང་འབྲལ་བར་བྱེད་པའི་རྒྱ་མཚོ་ལ་འཇིགས་པ་སྐྱེད་ན། གཏིང་དང་མཐའ་མི་མངོན་པ་སྡུག་བསྔལ་དུ་མའི་འབྱུང་གནས་ཐར་པའི་སྲོག་དང་བྲལ་བར་བྱེད་པའི་འཁོར་བའི་རྒྱ་མཚོ་ལ་ཆེས་སྐྲག་པར་རིགས་སོ། ། དཔེར་ན་དྲང་སྲོང་མངོན་ཤེས་དང་ལྡན་པས།
འཇིག་རྟེན་གྱི་མཐར་འགྲོའོ་སྙམ་དུ་རྫུ་འཕྲུལ་གྱིས་རི་རབ་ཀྱི་རྩེ་ནས་རི་རབ་ཀྱི་རྩེར་རྐང་པ་འཇོག་ནས་ཕྱིན་ཀྱང་འཇིག་རྟེན་མཐར་མ་ཕྱིན་པར་ཤི་བ་བཞིན་ནོ། ། གཉིས་པ་ལ་བཞི། ལང་ཚོ་ལ་ཆགས་པར་མི་རིགས་པ་དང༌། ལས་ཉོན་གྱི་གཞན་དབང་ཅན་ཡིན་པས་འཇིགས་པར་རིགས་པ་དང༌། འཁོར་བར་སྐྱེ་བའི་རྒྱུ་སྤོང་བ་ལ་འབད་པར་གདམས་པ་དང༌། འཁོར་བ་སྤང་བའི་ཆེད་དུ་འབད་པ་ལ་དགོས་ནུས་མེད་པ་སྤང་བའོ། ། དང་པོ་ནི། འཁོར་བའི་ཉེས་དམིགས་མང་ཡང༌། ལང་ཚོ་༼༢༡༨༽ལ་སོགས་པས་རྒྱགས་པ་དག་འཇིགས་པ་མི་འབྱུང་ངོ་ཞེ་ན། ། ལང་ཚོ་རྒྱབ་ཏུ་བྱུང་གྱུར་ན། །
སླར་ཡང་མདུན་དུ་བྱུང་བར་འགྱུར། ། གནས་ཀྱང་འཇིགས་རྟེན་འདི་ལ་ནི། ། འགྲོས་ཀྱི་འགྲན་པ་ལྟ་བུར་མངོན། ལང་ཚོ་སོགས་ཡུན་རིང་དུ་མི་གནས་པས་དེའི་སྒོ་ནས་རྒྱགས་པར་མི་རིགས་ཏེ། ཚེ་འདིར་ལང་ཚོ་རྒས་པའི་རྒྱབ་ཏུ་བྱུང་བ་ནས་ཤི་བའི་འོག་ཏུ་སླར་ཡང་མདུན་དུ་འབྱུང་བར་འགྱུར་ཞིང༌། ཡང་རྒས་པའི་རྒྱབ་ཏུ་བྱུང་ནས་ལང་ཚོའི་སྐབས་ལ་གནས་པར་རློམ་པ་ཡོད་མོད་ཀྱང་འཇིག་རྟེན་འདི་ལ་ནི་ལང་ཚོ་དང༌། རྒ་བ་དང་འཆི་བ་རྣམས་ཁོ་བོ་སྔོན་ལའོ། ། ཁོ་བོ་སྔོན་ལའོ་ཞེས་འགྲོས་འགྲན་པ་ལྟ་བུར་མངོན་པས་སྔོན་གྱི་གནས་སྐབས་དེ་ལ་རྟག་ཏུ་གནས་པ་མེད་པས་དེས་རྒྱགས་པར་མི་རགིས་སོ། ། དཔེར་ན་ཇི་ལྟར་ཏིལ་བཙིར་བའི་འཁོར་ལོའི་གྲིབ་མ་མདུན་དུ་བྱུང་ལ་རྒྱབ་ཏུ་ཡང་འབྱུང་བ་བཞིན་ནོ། ། གཉིས་པ།
དེ་ལྟར་འགྲོས་གྱི་འགྲན་པ་ལྟར་འགྲོ་ཡང་དེས་མི་འཇིགས་སོ་ཞེ་ན། ། སྲིད་པར་ཁྱོད་ལ་རང་འདོད་ཀྱིས། ། འགྲོ་བ་གཞན་ཡང་ཡོད་མིན་ན། གཞན་གྱི་དབང་དང་འཇིགས་མད་པར། ། བློ་དང་ལྡན་པ་སུ་ཞིག་འགྱུར། སྲིད་པར་བྱིས་པ་ཁྱོད་ལ་རང་གིས་གང་འདོད་ལྷ་དང་མིའི་གནས་ལ་སོགས་པའི་འགྲོ་བ་བཟང་པོ་གཞན་དུ་གཞར་༼༢༡༩༽ཡང་སྟེ། དུས་ནམ་ཡང་སྐྱེ་བའི་གཞན་དབང་ཡོད་པ་མིན་ལས་ཉོན་གྱི་གཞན་དབང་དང༌། འཇིགས་པའི་གནས་སྐབས་ལས་མ་འདས་བཞིན་དུ་འཇིགས་པ་མེད་པར་བློ་དང་ལྡན་པ་སུ་ཞིག་ཡིན། དེས་ན་ལས་ཉོན་གྱི་གཞན་དབང་དུ་གྱུར་པ་ལ་རྟག་པར་སྐྱོ་བར་བྱའོ། ། དཔེར་ན་ཆུ་ཀླུང་གིས་དེད་པའི་ཤིང་བཞིན་ནོ། །
གསུམ་པ། ཚེ་འདིར་བདེ་བས་བློ་འཕྲོག་ནས་སྲེད་པ་བཅད་མ་ནུས་ཀྱང༌། མ་འོངས་པའི་སྐྱེ་བ་ལ་འབད་དོ་ཞེ་ན། ། མ་འོངས་ཐ་མ་ཡོད་མིན་ཞིང༌། ། ཀུན་ཆོ་སོ་སོའི་སྐྱེ་བོ་སྐྱེ། ། ཁྱོད་འདས་ཇི་ལྟར་དེ་བཞིན་དུ། ། དེ་ཡང་མི་འགྱུར་དེ་ལྟར་བྱོས། མ་འོངས་པའི་སྐྱེ་བ་ལ་ཐ་མ་ཡོད་པ་མིན་ཞིང༌། འདས་པའི་དུས་ལ་ཐོག་མ་མེད་ལ། འདས་པའི་དུས་ཀུན་གྱི་ཚེ་སྲིད་པ་བཅད་པར་འབད་མ་ནུས་པར་སོ་སོའི་སྐྱེ་བོ་སྟེ་སོ་སོའི་སྐྱེ་བོ་ཁོ་ན་བྱས་པ་ཡིན་ལ་ཁྱོད་འདས་པའི་དུས་སུ་སྲིད་པ་ལས་མ་གྲོལ་བ་ཇི་ལྟ་བ་དེ་བཞིན་དུད་ལྟ་དང་མ་འོངས་པར་ཡང་དོན་མེད་པར་མི་འགྱུར་བ་དེ་ལྟར་བྱོས་ཤིག །
བྱིས་པ་བླུན་ཞིང་འཁོར་བའི་འཇིགས་པ་དང་བྲལ་བ་གཏི་མུག་གིས་དཀྲུགས་པ་ཁ་ཅིག་ལ་དགེ་བའི་བཤེས་གཉེན་གྱིས་འཁོར་བ་ནི་འཇིགས་པ་ཆེན་པོ་སྟེ།

མྱ་ངན་ལས་འདས་པ་ལ་འབད་པར་བྱའོ་ཞེས་སྨྲས་ལ། དེས་མ་བྱོན་པའི་ཐུབ་པ་གངྒའི་ཀླུང་གི་བྱེ་མ་སྙེད་དག་འབྱུང་བར་འགྱུར་གྱི། ༼༢༢༠༽དེ་དག་ལ་ཚངས་པར་སྤྱོད་པ་སྤྱད་པར་བྱའོ་ཞེས་སྨྲས་ཀྱང༌། དེ་ལ་འདི་སྐད་གདམས་ཏེ། དེ་སྙེད་ཀྱི་སངས་རྒྱས་མང་པོ་འདས་པར་གྱུར་ཀྱང༌། དེ་དག་ཁྱོད་ཀྱིས་མཉེས་པར་ཡང་མ་བྱས། ཇི་ལྟར་འདས་པའི་དུས་དོན་མེད་པར་སྡུག་བསྔལ་བས་འདས་པ་དེ་བཞིན། མ་འོངས་པ་ཡང་དེ་ལྟར་མི་འགྱུར་བར་བྱ་རིགས་སོ། ། དཔེར་ན་གཞན་གྱི་བུད་མེད་ལ་འཕྱན་པ་མཛའ་བོས་དེ་ལྟར་མ་བྱེད་ཅེས་བསྟན་ཀྱང༌། ཕྱིན་ཆད་དེ་ལྟར་མི་བྱེད་དོ་ཞེས་སྨྲས་པ་བཞིན་ནོ། ། སྡོང་པོ་བཀོད་པ་ལས།
ཁྱོད་ཀྱིས་འདོད་རྒྱུ་དོན་མེད་ཆུད་གསན་པའི། ། ལུས་ཀྱི་སྔོན་གྱིས་མཐའ་གང་དྲན་བྱས་ཏེ། ། དེ་རིང་བྱང་ཆུབ་ཡོངས་ཚོལ་བརྟུལ་ཞུགས་དང༌། ། བཅས་ཏེ་བརྟུལ་ཞུགས་ཀྱི་ནི་འདོད་པ་ཆོམ་ཞེས་དང༌། ། སངས་རྒྱས་འབྱུང་བ་བརྒྱ་ལ་རྙེད་འགྱུར་གྱི། ། མི་ནི་ཐོབ་པ་ཚོགས་ཀྱིས་རྙེད་པར་འགྱུར། ། ཀྱེ་མ་དད་པ་དང་ནི་ཆོས་མཉན་པ། ། འདི་འདྲ་བསྐལ་པ་བརྒྱར་ཡང་ཆེས་རྙེད་དཀའ། ། ཞེས་གསུངས་པ་བཞིན་ནོ། ། བཞི་པ་ལ་གཉིས།
དངོས་ཀྱི་དོན་དང༌། ཚེ་འདིར་མི་འབད་པས་ཕྱི་མའི་དུས་ལ་རེ་བ་དགག་པའོ། ། དང་པོ་ནི། ། ཉན་པོ་མཉན་བྱ་འཆད་པོ་རྣམས། ། འབྱུང་བ་ཤིན་ཏ་རྙེད་དཀའ་བས། ། དེས་ན་མདོར་ན་འཁོར་བ་ནི། ། མཐའ་མེད་མ་ཡིན་མཐའ་བཅས་མིན། གལ་ཏེ་༼༢༢༡༽འཁོར་བ་འདི་ལ་མཐའ་ཡོད་དམ་འོ་ན་ཏེ་མེད། དང་པོ་ལྷར་ན་འབད་མི་དགོས་པར་གྲོལ་བར་འགྱུར་ལ། གཉིས་པ་ལྟར་ན་འབད་ཀྱང་མི་གྲོལ་བས་འཁོར་བ་བཅད་པའི་ཕྱིར་འབད་དོ་ཞེས་པ་དོན་མེད་དོ་ཞེ་ན།
དལ་འབྱོར་གྱི་རྟེན་ཁྱད་པར་ཅན་ཐོབ་ནས་ལམ་རྒྱུད་ལ་སྐྱེ་བའི་ཉན་པ་པོ་དང་མཉན་བྱ་དེ་ཁོ་ན་ཉིད་སྟོན་པའི་གསུང་དང༌། འཆད་པ་པོ་དེ་བཞིན་གཤེགས་པ་རྣམས་ཨུ་དུམ་ཝཱ་རའི་མེ་ཏོག་ལྟར་འཇིག་རྟེན་དུ་འབྱུང་བ་ཤིན་ཏུ་རྙེད་དཀའ་སྟེ། དེ་བཞིན་གཤེགས་པ་བསྐལ་པ་གྲངས་མེད་གསུམ་དུ་ཚོགས་གསོག་པ་ལ་ལྟོས་པས་རྙེད་དཀའ་ལ། གཞན་གཉིས་ཀྱང་དེ་ལ་ལྟོས་པ་དེས་ན་མདོར་ན་འཁོར་བ་ནི་ལམ་རྒྱུད་ལ་སྐྱེ་བའི་རྒྱུ་དཀོན་མཆོག་གསུམ་ཚོགས་པའི་གང་ཟག་ལ་ལྟོས་ཏེ། མཐའ་མེད་པ་མིན་ཏེ་འཁོར་བ་ལོག་པའི་རྒྱུ་རྐྱེན་ཚོགས་པའི་ཕྱིར། དེ་དག་མ་ཚོགས་པའི་གང་ཟག་ལ་ལྟོས་ཏེ་མཐའ་དང་བཅས་པ་མིན་ཏེ། འདི་ཙམ་ན་འཁོར་བ་ལྡོག་མི་ནུས་པའི་ཕྱིར། དོན་དམ་པའི་གནས་ལུགས་ལ་ལྟོས་ནས་མཐའ་ཡོད་མེད་གཉིས་ཀ་དོན་དམ་པར་མ་གྲུབ་པས་ལུང་མ་བསྟན་དུ་མེད་པའོ། ། དེ་ལ་བཅོམ་ལྡན་འདས་ཀྱིས་ལུང་དུ་བསྟན་པའི་དངོས་པོ་བཅུ་བཞི་ལས་གང་འཁོར་བ་ལ་མཐའ་དང་ལྡན་པ་ཉིད་༼༢༢༢༽དང༌། མཐའ་དང་མི་ལྡན་པ་ཉིད་ཞལ་གྱིས་མ་བཞེས་པ་དེ་ནི་རྒྱུ་འདི་ཉིད་ཀྱིས་ཡིན་ནོ། །
དཔེར་ན་ཨུ་དུམ་ཝཱ་རའི་མེ་ཏོག་བཞིན་ནོ། ། གཉིས་པ། གལ་ཏེ་གསུང་རབ་གནས་པ་དེ་སྲིད་དུ་དགེ་བའི་བཤེས་གཉེན་དང༌། དེའི་ལུང་འབོག་པ་ཡོད་པས་སྐྱེ་བ་གཞན་དུ་སྲིད་པ་ཟད་པ་་ལ་འབད་དོ་ཞེ་ན། ཕལ་མོ་ཆེན་མི་རྣམས་ནི། ། དམ་པ་མ་ཡིན་ཕྱོགས་ཡོངས་འཛིན། ། དེས་ན་སོ་སོའི་སྐྱེ་བོ་རྣམས། ། ཕལ་ཆེར་ངེས་པར་ངན་འགྲོར་འགྲོ ། གསུངས་རབ་གནས་པ་དང་དགེ་བའི་བཤེས་གཉེན་གཉིས་པོ་ཡོད་ཀྱང་རང་ཉིད་ཉན་པ་པོར་འགྱུར་བ་དཀའ་སྟེ། འདི་ལྟར་ཕལ་མོ་ཆེར་ནི་མི་རྣམས་ནི་དམ་པ་མ་ཡིན་པ་མི་དགེ་བཅུའི་ལས་ལམ་གྱི་ཕྱོགས་ཡོངས་སུ་འཛིན་པ་དེས་ན་ལས་དབང་གིས་སྐྱེ་གནས་སོ་སོར་སྐྱེ་བས་སོ་སོའི་སྐྱེ་བོ་རྣམས་ཕལ་ཆེར་ངེས་པར་ངན་འགྲོར་འགྲོ་བས་ཆོས་གཉིས་ཚོགས་པའི་ཚེ་ཆོས་ཉན་པ་ལ་འབད་པར་བྱའོ། །
དཔེར་ན། སྐྱེས་བུ་གཉིས་ཤ་ནའི་ཤིང་གི་ཕྱིར་སོང་བ། སླར་ལོག་པས་རས་བལ་གྱི་ཁུར་གཉིས་མཐོང་ནས་གཅིག་གིས་ཤ་ནའི་ཁུར་བོར་ནས་རས་བལ་གྱི་ཁུར་བཟུང་བ་དང་དེ་བཞིན་གསེར་གྱི་ཁུར་གྱིས་བར་དུ་ཁུར་བ་ན། གཅིག་ཤོས་དེས་ཡུན་རིང་པོར་ཤ་ནའི་ཁུར་ཁུར་ནས་འདི་ཇི་ལྟར་བསྐུར་བར་བྱ་སྙམས་ཏེ་ཁུར་བ་བཞིན་ནོ། ། དབང་ཕྱུག་ལ་ཆགས་པ་རྣམས་ཀྱང་བློ་མཉམ་པ་ཉིད་ཀྱིས་༼༢༢༣༽གཏན་ཚིག་དང་ལྡན་དུ་ཟིན་ཀྱང་སངས་རྒྱས་ཀྱི་གསུང་ལ་གུས་པར་མི་བྱེད་པ་ཡུན་རིང་བར་སྡུག་བསྔལ་རྗེས་སུ་འབྲེལ་བའོ། ། གཉིས་པ་ལ་གཉིས། བདེ་འགྲོ་ལ་ཡང་སྐྱོབ་བསྒོམ་པར་བྱ་བ་དང༌། སྲེད་པས་འཁོར་བར་གནས་པ་མྱོན་པ་དང་འདྲ་བར་བསྟེན་པའོ། ། དང་པོ་ནི། ངན་འགྲོ་ནི་མི་ཁོམས་པའི་གནས་དང་སྡུག་བསྔལ་སྣ་ཚོགས་ཡོད་པས་སྤང་བར་བྱ་བ་ཡིན་ཡང༌།
བདེ་འགྲོ་ནི་དགའ་བའི་གནས་ཡིན་པས་སྐྱོ་བར་མི་བྱའོ་ཞེ་ན། ། ས་སྟེང་སྡིག་པའི་རྣམ་སྨིན་ནི། ། ཅོ་འདྲེ་ཁོ་ན་ཡིན་པར་མཐོང༌། ། དེས་ན་སྲིད་པ་གསོད་གནས་དང༌། ། མཚུངས་པར་དམ་པ་རྣམས་ལ་སྣང༌། ངན་འགྲོ་ལྟར་བདེ་འགྲོ་ལ་ཡང་སྐྱོ་བར་བྱ་རིགས་ཏེ། བདེ་འགྲོར་སྐྱེ་བ་རྣམས་ཀྱང་སྔོན་གྱི་ལས་ཀྱི་ལྷག་མ་མ་ལུས་པས་ཡན་ལག་དང་ཉིང་ལག་ཉམས་པ་དང༌། དབང་པོ་མཚང་བ་དང༌། དབུ་ལ་སོགས་སའི་སྟེང་ན་གནས་པའི་མི་རྣམས་ཀྱི་སྡིག་པའི་རྣམ་སྨིན་ནི་མི་འདོད་བཞིན་དུ་ཅི་འདྲ་བ་ཁོ་ན་ཡིན་པར་མཐོང་ངོ༌། ། དེས་ན་སྲིད་པ་ནི་སྲོག་ཆགས་གསོད་པའི་སྲོག་གནས་བཤས་ར་དང་མཚུངས་པར་འཕགས་པ་དམ་པ་རྣམས་ལ་སྣང་ངོ༌། །
དཔེར་ན་ཤིན་ཏུ་གཅེས་པའི་བློན་པོ་རྒྱལ་པོ་ལ་མི་འཇིགས་པས་ཕྱིས་ཆད་པ་དང་སྦྱར་བ་བཞིན་ནོ། ། གཉིས་པ། དམ་པ་རྣམས་ཀྱིས་སྲིད་པ་གསོད་པའི་གནས་ཤན་པའི་མདུན་ས་དང་མཚུངས་པར་མཐོང་ན་ཅིའི་ཕྱིར་༼༢༢༤༽འཇིག་རྟེན་བདག་མི་སྐྱོ་ཞེ་ན། ། རྣམ་ཤེས་གནས་པ་མེད་པ་ལས། ། གལ་ཏེ་སྨྱོན་པ་གྱུར་ན་ནི། ། སྲིད་གནས་སྨྱོན་པ་མ་ཡིན་ཞེས། ། མཁས་པ་སུ་ཞིག་སྨྲ་བར་འགྱུར། གླང་ཆེན་སྨྱོན་པ་ལྟར་སྨྱོ་བའི་རང་བཞིན་ཡིན་པའི་ཕྱིར། ཇི་ལྟར་མྱོས་ཞེན་འཇིག་རྟེན་ཁམས་མ་སྙོམ་པ་ལས་རྣམ་ཤེས་ཀྱི་འཇུག་པ་སོ་ན་གནས་པ་མེད་པ་ལས་སྨྱོན་པ་ཞེས་བརྗོད་ཅིང༌། དེ་གལ་ཏེ་སྨྱོན་པར་གྱུར་ན་ནི།
སྲིད་པ་ན་གནས་པ་རྣམས་སྨྱོན་པ་མ་ཡིན་ཞེས་མཁས་པ་སུ་ཞིག་སྨྲ་བར་འགྱུར། སོ་སོའི་སྐྱེ་བོ་རྣམས་ཀྱང་ཆེས་མི་རིགས་པའི་ཚུལ་མང་པོ་འདོད་ཅིང་གདོལ་ཐབས་སུ་སྨྲ་ལ་སེམས་རྣལ་དུ་མི་གནས་པས་འཕགས་པ་ལ་ལྟོས་ཏེ་སྨྱོན་པར་བཞག་གོ ། དཔེར་ན་རྒྱལ་པོའི་བུ་ཆེས་གཅེས་འདོད་པ་ཡོད་པ་རྒྱལ་པོ་སེམས་རྣལ་དུ་མི་གནས་པས། བུ་མཐོང་བར་མི་འདོད་པའི་བློ་སྐྱེ་བ་བཞིན་ནོ། ། གཉིས་པ་ལ་གསུམ། ཡང་སྲིད་འཕེན་བྱད་ཀྱི་ལས་སྤང་བར་གདམས་པ་དང༌། སྤང་དགོས་པའི་རྒྱུ་མཚན་དང༌། ཇི་ལྟར་སྤོང་བའི་ཚུལ་དངོས་སོ། ། དང་པོ། ། འགྲོ་ལ་སོགས་པའི་སྡུག་བསྔལ་དག །
བཟློག་ལ་ཉམས་པ་མཐོང་གྱུར་ཏེ། ། དེས་ན་ལས་ཀུན་ཟད་པ་ལ། ། བློ་གྲོས་ལྡན་པས་བློ་བསྐྱེད་དོ། ། མཁས་པ་འཕགས་པ་དག་གིས་ལས་དབང་གིས་འཁོར་བར་སྐྱེ་བ་སྤང་བར་བྱ་ལ། དེ་ཡང་ལས་ཀྱིས་འཇུག་པ་བཀག་པའི་༼༢༢༥༽སྒོ་ནས་སྤང་བར་བྱ་སྟེ། འགྲོ་བ་དང༌། འཆགས་པ་དང༌། ཉལ་བ་ལ་སོགས་པའི་སྤྱོད་ལམ་གྱིས་བསྐྱེད་པའི་སྡུག་བསྔལ་དག་སྡོད་པ་སགས་སྤྱོད་ལམ་དེ་ལས་བཟློག་པ་ལ་སྔ་མའི་ཤུག་རིམ་གྱིས་ཟད་ནས་ཉསམ་པ་མཐོང་བར་འགྱུར་ཏེ། ལས་ཐམས་ཅད་རྒྱུན་ཆད་པས་སྡུག་བསྔལ་ཐམས་ཅད་འགགས་པར་འགྱུར་རོ། ། དེས་ན་ཡང་སྲིད་འཕེན་བྱེད་ཀྱི་ལས་ཀུན་ཟད་པའི་གོ་འཕང་མྱ་ངན་ལས་འདས་པ་ཐོབ་པ་ལ་བློ་གྲོས་དང་ལྡན་པས་དེ་ཐོབ་པའི་ཐབས་ལ་བློ་བསྐྱེད་པར་བྱེད་དོ། །
དཔེར་ན་བྱིས་པ་འཁོར་བར་གནས་པ་ནི་ལམ་རིང་པོར་འགྲོ་བའི་ངལ་བའི་སྡུག་བསྔལ་དང༌། ལམ་རྒྱགས་ཆད་པས་སྡུག་བསྔལ་བར་འགྱུར་བ་བཞིན་ནོ། ། གཉིས་པ་ལ་བཞི། འཁོར་བ་འཇིགས་པའི་གནས་ཡིན་པ་དེའི་རྒྱུ་ལས་སྤང་བྱར་བསྟན་པ་དང༌། ལས་ཀྱི་འབྲས་བུ་ལ་བསམ་ནས་འཇིགས་པ་བསྒོམ་པ་དང༌། ལས་རང་གི་ངོ་བོ་ལ་བསམ་ནས་འབད་པས་སྤང་བར་བྱ་བ་དང༌། ལས་བདེ་བའི་རྒྱུ་ཡིན་པས་ཆགས་པར་མི་རིགས་པའོ། ། དང་པོ། གང་ཚེ་འབྲས་བུ་གཅིག་གི་ཡང༌། ། ཐོག་མའི་རྒྱུ་ནི་སྣང་མིན་ལ། །
དེ་ཚེ་གཅིག་ལ་ཡང་རྒྱས་པར། ། མཐོང་ནས་གང་ལ་འཇིགས་མི་འབྱུང༌། དེ་ལྟར་བློ་གྲོས་དང་ལྡན་པ་རྣམས་ཀྱིས་ཟག་པ་དང་བཅས་པའི་ལམ་འཇུག་པ་གཅིག་པའི་སྒོ་༼༢༢༦༽ནས་འཁོར་བ་སྤང་བར་བྱ་སྟེ། གང་གི་ཐོག་མ་མེད་པ་ནས་བརྒྱུད་དེ་འོང་བའི་འབྱུང་བ་འབྱུང་གྱུར་དང༌། སེམས་ལ་སོགས་པ་འབྲས་བུ་གཅིག་ག་ཡང་ཐོག་མའི་རྒྱུ་ནི་སུ་ལ་ཡང་སྣང་བ་མིན་པ་དེའི་འབྲས་བུ་གཅིག་ལ་ཡང་རྒྱུ་མཐའ་ཡས་པ་རྒྱས་པར་མཐོང་ནས་བྱིས་པ་གང་ལ་འཇིགས་པ་མི་འབྱུང་སྟེ། འདི་ནི་རྒྱུན་དཔག་གིས་མི་ལང་བའི་མ་རིག་པའི་ཚང་ཆེས་བསྒྲོད་དཀའ་བའི་འཁོར་བའི་འབྲོག་དགོན་ཆེན་པོ་ལ་རྟག་ཏུ་སྐྱོ་བ་དང༌། དེ་ལས་ཐར་བའི་ཐབས་ལ་འབད་པར་བྱའོ། ། དཔེར་ན་རྫ་ཡི་བུམ་པ་ལྟ་བུ་གཅིག་ལ་ཡང་རྒྱུའི་གསལ་བའི་དབྱེ་བ་མཐའ་ཡས་པ་དགོས་པ་བཞིན་ནོ། ། གཉིས་པ། ། འབྲས་བུ་ཐམས་ཅད་ངེས་པར་ནི། །
འགྲབ་པར་འབྱུང་བ་མ་ཡིན་ཞིང༌། ། གྲུབ་ལ་ངེས་པར་མཐར་འགྱུར་ན། དེ་ཡི་དོན་དུ་ཅི་སྟེ་འཇོམས། གང་གི་དོན་དུ་སྲེད་པས་ཀུན་ནས་བསླངས་ནས་ལས་བྱེད་པའི་འབྲས་བུ་ངེས་པར་འགྲུབ་ན་འབད་རིགས་ནའང༌། བདེ་བ་ཕུན་སུམ་ཚོགས་པ་ལ་སོགས་པའི་འབྲས་བུ་ཡང་ཐམས་ཅད་ནི་ངེས་པར་འགྲུབ་པར་འགྱུར་བ་མ་ཡིན་ཞིང༌། སྔར་ཅུང་ཟད་གྲུབ་པ་ཐམས་ཅད་ཀྱང་ངེས་པར་མཐར་འཇིག་པར་འགྱུར་ན་ཕྱིན་ཅི་ལོག་གི་དོན་དུ་སྒོ་གསུམ་ཅི་སྟེ་འཇོམས། རྒྱུ་མཚན་དེས་ན་ངེས་པར་འཁོར་བ་འཕེན་པའི་ལས་སྤང་བ་ལ་འབད་པར་༼༢༢༧༽བྱའོ། ། དཔེར་ན་རྫ་མཁན་སོ་གཏོང་བ་བཞིན་ནོ། ། གསུམ་པ། ལས་ཀྱི་འབྲས་བུ་དེ་ལྟར་སྤང་བྱ་ཡིན་ན་ལས་རང་ཉིད་ཇི་ལྟར་བྱ་སྙམ་ན། །
ལས་ནི་འབད་པས་བྱེད་འགྱུར་ཞིང༌། བྱས་ཟིན་འབད་པ་མེད་པར་འཇིག ། དེ་ལྟར་གྱུར་ཀྱང་ཁྱོད་ལ་ཀོ ། ལས་ལ་ཆགས་བྲལ་འགའ་ཡོད་མིན། ལས་ཀྱང་ངེས་པར་འཇིག་པས་དགོས་པ་མེད་པས་འབད་པར་མི་བྱ་སྟེ། མཁར་རྩིགས་པ་ལ་སོགས་པའི་ལས་ནི་འབད་པས་བྱེད་པར་འགྱུར་ཞིང་བྱས་ཟིན་པ་འབད་པ་མེད་པར་འཇིག་པ་དེ་ལྟར་གྱུར་ཀྱང་ཁྱོད་ལ་ཀོ་སྟེ་ཁྱོད་ལ་ནི་ད་དུང་དེ་དག་བྱེད་པས་ལས་ལ་ཆགས་པ་དང་བྲལ་བ་འགའ་ཡང་ཡོད་པ་མིན་པས། བདག་ཉིད་བླུན་པོར་སྟེན་པར་བྱེད་པས་འདོད་ཆགས་དང་བྲལ་བའི་ཕྱིར་འབད་པར་བྱའོ། ། དཔེར་ན་རི་རྩེར་རྡོ་འབད་པས་འཛུགས་ཤིང༌། དེ་འབད་པ་མེད་པ་ཁོ་ནས་འགྱེལ་བ་བཞིན་ནོ། བཞི་པ།
གལ་ཏེ་འབད་པའི་ལས་འཇིག་ཀྱང་བདེ་བའི་རྒྱུ་ཡིན་པས་ཆགས་པ་དང་བྲལ་བར་མི་བྱའོ་ཞེ་ན། ། འདས་ལ་བདེ་བ་ཡོད་མིན་ཞིང༌། ། མ་འོངས་པ་ལའང་ཡོད་མ་ཡིན། ། དབྱུང་བ་ལ་འགྲོ་ཉིད་དེ། ། ཁྱོད་ཀྱི་ང་ལ་འདི་གང་ཕྱིར་ཡིན། རེ་ཞིག་རྣམ་པར་ཤེས་པ་འདས་པ་ལ་བརྟེན་པའི་བདེ་བ་རང་བཞིན་གྱིས་གྲུབ་པ་ཡོད་པ་མ་ཡིན་ཏེ། འགགས་ཟིན་པའི་ཕྱིར། མ་འོང་པ་ལའང་བརྟེན་པའི་༼༢༢༨༽བདེ་བ་ཡོད་པ་མ་ཡིན་ཏེ་མ་འཕྲད་པའི་ཕྱིར། རྣམ་ཤེས་དབྱུང་སྟེ་ད་ལྟ་བ་ལ་བདེ་བ་ཡོད་པ་མ་ཡིནཏེ། གནས་པ་མེད་པའི་ཕྱིར་དེ་ལྟར་རྟེན་དུས་གསུམ་ལ་བརྟགས་པས་བརྟེན་པའི་ཚེ་རབ་བདེ་བ་མེད་པར་འགྱུར་བ་དང༌།
དེས་ཕན་འདོགས་པ་མེད་པའི་ཕྱིར་རོ། ། བདེ་བ་ལོངས་སྤྱོད་པ་ལ་ཆགས་པ་ཡོད་ཀྱིས་བདེ་བའི་རྒྱུ་སྒྲུབ་པའི་ངལ་བ་གང་ཡིན་པ་གང་གི་ཆེད་དུ་ཡིན། རྣམ་པ་ཐམས་ཅད་དུ་བདེ་བའི་རྒྱུ་སྒྲུབ་པའི་ཚིགས་འབྲས་བུ་མེད་པའོ་དགོངས་སོ། ། དཔེར་ན་ཆུ་འགྲམ་དུ་ཁང་པ་བརྩིགས་བཞིན་ནོ། ། གསུམ་པ་ལ་གཉིས། བསོད་ནམས་ཀྱི་ལས་ལ་སྲེད་པ་དགག་པ་དང༌། བསོད་ནམས་མིན་པའི་ལས་གསོགས་པ་དགག་པའོ། ། དང་པོ་ལ་གསུམ། སྲེད་པས་མཐོ་རིས་དོན་དུ་ལས་གསོག་པ་སྤྱིར་དགག་པ་དང༌། བདེ་བ་ནས་བདེ་བར་འགྲོ་བ་རྙེད་དཀའ་བ་དང༌།
མཐོ་རིས་ཀྱི་དོན་དུ་ལས་གསོག་པ་བྱེ་བྲག་ཏུ་དགག་པའོ། ། དང་པོ་ལ་གཉིས། འཕགས་པ་རྣམས་ཀྱིས་མཐོ་རིས་ཀྱང་དམྱལ་བ་དང་མཚུངས་པར་གཟིགས་པས་འཇིགས་པར་རིགས་པ་དང༌། དེ་ལྟར་སོ་སོའི་སྐྱེ་བོས་རྟོགས་ན་དེ་མ་ཐག་བརྒྱལ་བར་འགྱུར་བའོ། ། དང་པོ། མཐོ་རིས་ཀྱི་བདེ་བའི་དོན་དུ་དགེ་བའི་ལས་བྱའོ་ཞེ་ན། ། མཁས་པ་རྣམས་ལ་མཐོ་རིས་ཀྱང༌། ། དམྱལ་བ་དང་མཚུངས་འཇིགས་བསྐྱེད་འགྱུར། ། རྣམ་པ་ཀུན་ཏུ་དེ་རྣམས་ལ། སྲིད་གང་འཇིགས་པ་མི་བསྐྱེད་༼༢༢༩༽དཀོན།
དེ་ཁོ་ན་ཉིད་མངོན་སུམ་དུ་གཟིགས་པའི་མཁས་པ་རྣམས་ལ་ལྷ་ལ་སོགས་པའི་མཐོ་རིས་ཀྱང་ཉོན་མོངས་དྲག་པོའི་མེ་འབར་བ་དང༌། གཏི་མུག་གིས་མུན་པས་སྒྲིབ་པ་སོགས་དམྱལ་བ་དང་མཚུངས་པར་འཇིགས་པ་བསྐྱེད་པར་འགྱུར་ཏེ་རྣམ་པ་ཀུན་ཏུ་འཕགས་པ་དེ་རྣམས་ལ་སྲིད་པ་གང་འཇིགས་པ་མི་བསྐྱེད་པ་དཀོན་ལ་བློ་དང་ལྡན་པ་རྣམས་ཀྱིས་འཁོར་བའི་ཉེས་དམིགས་བསམ་བར་བྱའོ། ། འདིར་འཁོར་བའི་མཐོ་རིས་བདེ་བའི་ངོ་བོར་བཟུང་ནས་དེ་ཐོབ་པའི་ཆེད་དུ་ལས་བསགས་པ་མཐའ་གཅིག་ཏུ་བདེ་བ་དོན་དུ་གཉེར་ནས་སྐྱོ་བ་མི་བསྐྱེད་པའི་བློ་འགོག་གི ། ཐར་པའི་ལམ་གྱི་རྟེན་སྐྱེས་བུ་ཆུང་ངུའི་ལམ་དང་དེའི་འབྲས་བུ་དགག་པ་མིན་པར་ཤེས་སོ། ། དཔེར་ན་རྒྱལ་པོ་བྱིས་པ་བྱ་བ་གཏུམ་པོ་མ་རུང་པའི་བཙོན་དུ་དང་པོ་གང་བཅུག་པ་ཡན་ལག་ལྔ་ལྕགས་སྒྲོགས་ཀྱིས་དམ་དུ་བཅིང་པ་འགྲོ་ལ་བན་ཡང་ཚེའི་མཐར་ཐུག་པ་སྤྱོད་ལམ་གཅིག་གིས་གནས་དགོས་པས་བཅིངས་གྲོལ་མཚུངས་པ་བཞིན་ནོ། ། གཉིས་པ། གལ་ཏེ་བྱིས་པ་རྣམ་ཀུན་ཏུ། ། འཁོར་བའི་སྡུག་བསྔལ་ཤེས་གྱུར་ན། ། སྐད་ཅིག་དེ་ལ་སེམས་དང་ནི། ། ལྷན་ཅིག་གཏན་དུ་འཇིགས་པར་འགྱུར།
འཕགས་པ་རྣམས་ཀྱིས་སྡུག་བསྔལ་མངོན་སུམ་དུ་གཟིགས་པ་དེ་ལྟར་གལ་ཏེ་བྱིས་་ལའང་རྣམ་པ་ཀུན་ཏུ་འཁོར་བའི་སྡུག་བསྔལ་མངོན་སུམ་༼༢༣༠༽འདུ་ཤེས་པར་གྱུར་ན་སྐད་ཅིག་དེ་ལ་སེམས་ཏེ་སྙིང་དང་ནི་ལུས་ལྷན་ཅིག་གཏན་ཏུ་འཇིག་པ་འགྱུར་བ་ཞིག་རྣམ་རྟོགས་པས་བདེ་བ་ལྟར་གནས་སོ། ། དེ་ལྟར་འཕགས་པས་མཐོང་བས་སྙིང་མི་འགས་ལ་སོ་སྐྱེ་ལ་ཇི་ལྟར་སྙམ་ན། འཕགས་པ་རྣམས་ཀྱིས་འཁོར་བའི་སྡུག་བསྔལ་ཐམས་ཅད་མངོན་སུམ་དུ་གཟིགས་ཀྱང་སེམས་ཅན་ལ་ཕན་བཏགས་པའི་བསམ་པ་བརྟན་པོས་ཤེས་རབ་དང་སྙིང་རྗེ་ཆེན་པོའི་ཐབས་དང་སྟོབས་དག་གིས་སྐྱོ་བའི་རྒྱུ་མ་ཡིན་ལ། སོ་སོའི་སྐྱེ་བོ་ནི། འཇིགས་ཚོགས་ལ་ལྟ་བ་དང་རྗེས་སུ་འབྲེལ་བའི་ཕྱིར་དང༌། གཉེན་པོ་བསྒོམ་པ་དང་བྲལ་བའི་ཕྱིར་ངེས་པར་སྡུག་བསྔལ་ཤེས་ན་ལུས་རྡུལ་ཕྲ་རབ་ཏུ་འཇིག་པར་འགྱུར་རོ། ། དཔེར་ན་གདོན་གྱིས་བརླབ་པས་གནོད་སྦྱིན་མ་མཐོང་ལ་མཐོང་ན་བཟོད་མི་ནུས་པ་བཞིན་ནོ། ། གཉིས་པ་ལ་གཉིས། དངོས་ཀྱི་དོན་དང༌། སྡིག་པ་མི་སྤྱོད་པས་མཐོ་རིས་ཀྱི་དོན་དུ་སྲེད་པ་དགག་པའོ། །
དང་པོ། དེ་ལྟར་སྡུག་བསྔལ་ཡིན་ན་མི་མཐོང་བ་ཅི་ཞེ་ན། ། སེམས་ཅན་རློམས་མ་ཅན་མིན་དཀོན། རློམ་ཅན་སྙིང་རྗེ་ལྡན་པ་མེད། ། དེས་ན་སྣང་ནས་སྣང་བར་ནི། ། འགྲོ་བ་ཤིན་ཏུ་རྙེད་དཀར་གསུང༌། འཁོར་བ་ན་རིགས་དང་ལོངས་སྤྱོད་ཕུན་སུམ་ཚོགས་པ་དང་ལྡན་པས་བདེ་བར་གྲགས་ན། དེ་ལ་ཡང་སྐྱོ་བར་མི་རིགས་ཏེ། རིགས་བཟང་པོ་ལ་སོགས་པའི་སེམས་ཅན་ང་རྒྱལ་གྱིས་༼༢༣༡༽རློམས་སེམས་ཅན་མིན་པ་དཀོན་ཞིང་རློམས་སེམས་ཅན་དེ་ཡང་རང་མཆོག་ཏུ་རྟོག་ཅིང་མཉམ་པ་དང་ལྷག་པ་ཕྲག་དོག་གིས་གཞོམ་པར་འདོད་པས་སྙིང་རྗེ་ལྡན་པ་མེད་ལ་དེས་ན་སྣང་བ་མཐོ་རིས་ཀྱི་སྐྱེ་གནས་ནས་སྣང་བར་འགྲོ་བ་ཤིན་ཏུ་རྙེད་དཀའ་བར་ལུང་གཞི་ལས་སྣང་བ་ནས་སྣང་བར་གཞོལ་བའི་གང་ཟག་གི་ནི་དཀོན་ནོ་ཞེས་གསུངས་པས་ཤེས་སོ། ། དཔེར་ན་ཛ་མད་དག་ནའི་བུས་ལན་ཉེར་གཅིག་དུས་སྟེང་གི་རྒྱལ་རིགས་མེད་པར་བཡས་ནས་མཐའ་མ་རྙེད་པར་ཚེའི་དུས་བྱས་པ་བཞིན་ནོ། །
གཉིས་པ། ང་རྒྱལ་ཅན་སྡིག་པ་ལ་སྤྱོད་པས་སྨད་པ་ཡིན་ཡང་ང་རྒྱལ་ཅན་མིན་པས་མཐོ་རིས་ཀྱི་དོན་དུ་འབད་པས་རིགས་སོ་ཞེ་ན། འདི་ན་ཡུ་ལོག་གྱུར་བ་ལ། ཡུལ་ནི་དམིགས་པར་གྲགས་གྱུར་ཏེ། ། ཕྱིན་ཅི་ལོག་ཏུ་གྱུར་པའི་ཆོས། ། རྒྱུ་ཅི་ཞིག་གིས་ཡང་དག་འདོད། ། འཇིག་རྟེན་འདི་ན་ཕྱི་མམའི་མཐོ་རིས་ཀྱི་དོན་དུ་ཚངས་སྤྱོད་ཁས་བླངས་ཏེ་འདོད་པའི་ཡུལ་ལ་ཡིད་དབྱུང་བ་བསྒོམ་ནས་ཡིད་ལོག་པར་གྱུར་པ་ལ་སླར་ཡང་མཐོ་རིས་སུ་སྐྱེ་ནས་ཆོས་ཀྱི་འབྲས་བུ་ཡུལ་ཡིད་དུ་འོང་བ་ནི་དམིགས་པར་ཏེ་འདོད་པ་བཞིན་དུ་བྱུང་བར་གྲགས་པར་འགྱུར་ཏེ་དེ་ལྟར་ན་རང་གི་ཐོབ་ཡུལ་སྐྱོ་བཞིན་དུ་སྤངས་ནས་སླར་ཡང་དེ་ཉིད་དོན་དུ་གཉེར་བས་དེ་ནི་ཕྱིན་ཅི་ལོག་ཏུ་གྱུར་པའི་ཆོས་ཡིན་༼༢༣༢༽ལ་མཁས་པ་དག་དེ་ལྟ་བུའི་འཇུག་པ་རྒྱུ་ཅིའི་ཞིག་གིས་ཡང་དག་པར་འདོད་པར་བྱེད་པ་ནན་གྱིས་དོར་བ་དེ་ཉིད་ལེན་པར་མི་རིགས་སོ། ། དཔེར་ན་ལུག་གིས་གཞན་བརྡུང་བར་འདོད་ནས་རིང་པོར་སོང་ཡང་ལོག་པ་མ་ཡིན་པ་བཞིན་ནོ། ། གསུམ་པ་ལ་ལྔ། ལོངས་སྤྱོད་ཀྱི་དོན་དུ་ལས་གསོག་པ་དགག་པ་དང༌།
འཇིག་རྟེན་གྱི་ཆོས་ལུགས་ལ་ཞེན་པ་ལས་གསོག་པ་དགག་པ་དང༌། ཡུལ་ཡིད་དུ་འོང་བའི་དོན་དུ་ལས་གསོག་པ་དགག་པ་དང༌། དབང་ཕྱུག་གི་དོན་དུ་ལས་གསོག་པ་དགག་པ། ཕྱི་མར་ཕྱུག་པའི་དོན་དུ་སྲེད་པས་ལས་གསོག་པ་དགག་པའོ། ། དང་པོ། བསོད་ནམས་འབྲས་བུ་ཕྱུག་པ་སྟེ། ། དེ་གཞན་ལས་ཀྱི་སྲུང་བྱ་ན། ། རྟག་ཏུ་གཞན་ལས་བསྲུང་བྱ་གང༌། ། དེ་ནི་ཇི་ལྟར་བདག་གིར་འགྱུར། ། འབྲས་བུ་ལོངས་སྤྱོད་ཆེན་པོ་ཅན་རྒྱལ་སྲིད་སོགས་ཀྱི་བདེ་བ་དེ་ལ་སྲེད་པ་མི་བྱ་སྟེ།
སྦྱིན་པ་ལ་སོགས་པའི་བསོད་ནམས་ཀྱི་འབྲས་བུ་ཕྱུག་པ་སྟེ་ཁྱོད་ལོངས་སྤྱོད་དེ། གཞན་ཆོམ་རྐུན་དང༌། མེ་དང་ཆུ་སོགས་ལས་མི་རྟག་པར་བསྲུང་བར་བྱ་དགོས་ན། རྟག་ཏུ་གཞན་ལས་འབད་པས་བསྲུང་བར་བྱ་བ་གང་ཡིན་པ་དེ་ནི་ཇི་ལྟར་ན་རང་དབང་དུ་གྱུར་པའི་བདག་གི་བར་ཇི་ལྟར་འགྱུར་ཏེ། འབྲས་བུ་འགྲུབ་ཀྱང་འདོད་བཞིན་ཕན་ཐོགས་མི་ནུས་པའི་ཕྱིར་རོ། ། རྟག་ཏུ་དེའི་ཆེད་དུ་འབད་དགོས་པ་དཔེར་༼༢༣༣༽ན་བླ་མ་བཞིན་ནོ། ། གཉིས་པ། བྱིན་སོགས་ཀྱི་ཆོས་ཕྱིན་ཅི་ལོག་ཡིན་ན། འཇིག་རྟེན་ན་གྲགས་པའི་ཆོས་ལུགས་ཀྱི་རྗེས་སུ་འཇུག་པར་བྱའོ་ཞེ་ན། འཇིག་རྟེན་ཚུལ་ལུགས་གང་དང་གང༌། །
དེ་དང་དེ་ལ་ཆོས་རྗེས་འཇུག ། དེ་ཡི་ཕྱིར་ན་ཆོས་བས་ཀྱང༌། ། འཇིག་རྟཻན་སྟོབས་ལྡན་ལྡན་ལྟ་བུར་སྣང༌། ། དེ་ལ་ཞེན་པ་ཡང་མི་རིགས་ཏེ། ། འཇིག་རྟེན་གྱི་ཚུལ་ལུགས་བག་མ་གཏོང་ལེན་སོགས་གང་དང་གང་ཡིན་པ་དེ་དང་དེ་ལ་ཆོས་ཀྱི་སྒྲ་རྗེས་སུ་འཇུག་སྟེ། ཚུལ་དེ་ལ་ཆོས་ཞེས་གྲགས་པས་སོ། ། དེ་ཡང་ཡུལ་དང་དུས་ཀྱི་ཁྱད་པར་ལས་རྣམ་པ་གཞན་དང་གཞན་དུ་འགྱུར་བ་དེའི་ཕྱིར་ན་ཆོས་པས་ཀྱང་འཇིག་རྟེན་པ་སྟོབས་དང་ལྡན་པ་ལྟ་བུར་སྣང་ཡང་མཐའ་གཅིག་ཏུ་མི་གནས་པ་དེ་ལ་ཞེན་པར་མི་རིགས་སོ། ། དཔེར་ན་ཡུལ་ཡ་བ་ནར་ཕྱིན་པ་འགའ་ཞིག་གིས་མེ་སྦར་ནས་རིགས་སྔགས་ཀྱི་མེ་དེ་ལས་ཁྱོད་ལ་བུ་མོ་ཆུང་མར་རུང་བར་འགྱུར་རོ་ཞེས་སྒྲ་འབྱིན་ཞིང་རང་གི་བུ་མོ་ཆུང་མར་བྱེད་པ་བཞིན་ནོ། ། གསུམ་པ། འདི་ན་ཡུལ་མངོན་འདོད་འབྱུང་བ་མེད་པར་བདེ་བ་ཡོད་པ་མ་ཡིན་ལ།
ཡུལ་དེ་ཡང་་་་་་་་་་་་་་་་་་་་་་་་་་་་་་བསོད་ནམས་ལས་འབྱུང་བས་སྲེད་པ་དེའི་ཕྱིར་ཡུལ་འདོད་པས་བསོད་ནམས་བྱའོ་ཞེ་ན། ཡུལ་ནི་དགེ་བས་ཡིད་འོང་ན། ། ཡུལ་དེའང་ངན་པར་བརྩི་བ་ཡིན། ། གང་༼༢༣༤༽ཞིག་བཏང་བ་ཤེས་གྱུར་པ། ། དེ་གྲུབ་པ་ཡིས་ཅི་ཞིག་དགོས། ཡུལ་ཡིད་དུ་འོང་བ་གཟུགས་སྒྲ་སོགས་འདོད་པའི་ཡོན་ཏན་ལྔའི་རང་བཞིན་ཅན་དེ་ནི་དགེ་བའི་ལས་ཀྱིས་འཐོབ་པ་དེ་ཉིད་ཐར་འདོད་ཀྱི་སེམས་ཅན་རྣམས་ཀྱིས་མི་གཙང་བས་བསྡུས་པའི་ཁྱིམ་ལྟར་སྨད་བྱར་འགྱུར་བ་ངན་པར་རྩི་ན། ཡུལ་གང་ཞིག་དོན་མ་ཡིན་པའི་རྩ་བ་ཡིན་པའི་ཕྱིར། མི་རྟག་སྡུག་བསྔལ་མི་གཙང་བ་བདག་མེད་པ་ཉིད་ཀྱིས་རྟག་ཏུ་སོ་མ་གསོད་པའི་ཕྱིར་འདོད་ཆགས་ལ་སོགས་པའི་ཉོན་མོངས་པ་བསྐྱེད་པའི་གཞི་བག་མེད་པའི་གནས་ཡིན་པས་དེ་ཡོངས་སུ་བཏང་བ་ཤེས་ཤིང་བདེ་བ་མཆོག་ཏུ་གྱུར་པས་དེ་ནི་གྲུབ་ཀྱང་དགོས་པ་ཅི་ཞིག་ཡོད། དེའི་ཕྱིར་ཡུལ་ཉེ་བར་གྲུབ་པའི་རྒྱུའི་ཚོགས་དོན་མེད་པ་ཡིན་པས་ཆོས་མ་ཡིན་པ་ལྟར་ཆོས་ལ་ཡང་ཆགས་པ་དོར་བར་གྱིས་ཤིག ། དཔེར་ན་དགེ་སློང་དག་ཀམ་པ་ཙར་ཡུལ་མི་དག་ལ་སློང་དུ་སོང་བ་དང༌།
དེ་ལ་གཡོ་རྒྱུ་ཅན་འགའ་ཞིག་གིས་རང་གི་དགོས་པའི་དོན་དུ་འདི་ནི་ཡུལ་འདིའི་ཁྲིམས་ཡིན་གྱི་བསོད་སྙོམས་ལ་རྒྱུ་བ་ན་རེ་ཞིག་འདིར་ཅི་ཡང་མ་སྨྲ་ཞིག ། བཞད་གད་དུ་འགྱུར་དུ་འོང་ངོ་ཟེར་ཏོ་དེ་བཞིན་དུ་བསྡད་པས་སྐྱེ་བོའི་ཚོགས་དེས་བདག་ཅག་ལ་བདེ་བས་སྐྱེས་བུ་དེས་འཁྲུལ་འཁོར་འདི་རང་གི་བྱས་ནས་བདག་ཅག་ལ་མངག་གོ་སྙམ་ནས། ཨེ་མ་འདིའི་མིག་འབྱེད་པ་དང་འཛུམ་པ་དང་སོགས་མི་ལྟར་རོ་ཟེར་ནས། དེ་དག་གིས་འཁྲུལ་འཁོར་དག་བྱས་ནས་སྐྱེས་བུ་དེ་ལ་མངགས་སོ། ། གཡོན་ཅན་དེའི་དགེ་སློང་དེ་ལ་ད་ནི་ཚིག་སྨྲོས་ཤིག་ཅེས་པས་དེས་ཀྱང་ཨ་རོག་ཀྱ་༼༢༣༥༽ཞེས་ཚིག་ཕྱུང་ངཽ༌། ། གཞན་ཡ་མཚན་དུ་གྱུར་ནས་བདག་ཕམ་པར་བྱས་སོ་ཞེས་སྨྲའོ། ། གཡོན་ཅན་དེ་ཡང་རང་གི་ངོ་བོས་ཡོངས་སུ་ཤེས་ནས་ངན་པར་བརྩི་བར་འགྱུར་བ་བཞིན་ནོ། ། བཞི་པ། ཡུལ་སྨད་པར་བྱ་བ་ཡིན་ན་ཡང་རྒྱལ་སྲིད་ནི་བདེ་བ་ཕུལ་དུ་བྱུང་བའི་རྒྱུ་ཡིན་པས་དེའི་དོན་དུ་བསོད་ནམས་དག་བྱའོ་ཞེ་ན། གང་ལ་བཀའ་ལུས་དགོས་མེད་པ། །
དེ་ལ་ཆོས་དོན་མེད་པར་འགྱུར། ། གང་ཡང་བཀའ་ལུས་དོན་གཉེར་ཉིད། ། དེ་ནི་སྐྱེ་ནང་བླུན་ཞེས་བྱ། ། སེམས་ལ་དབང་ཐོབ་པའི་རྣལ་འབྱོར་པ་གང་ལ་འདོད་པའི་དོན་འབད་པ་མེད་པར་འགྲུབ་པས་བཀའ་ལུས་དགོས་པ་མེད་པ་དེ་ལ་དེའི་དོན་དུ་སྦྱིན་པ་གཏོང་བ་སོགས་ཆོས་དོན་མེད་པར་འགྱུར་རོ། ། གང་ཡང་ཚིག་ཙམ་གྱིས་མངའ་བསྒྱུར་བའི་བཀའ་ལུང་དོན་དུ་གཉེར་བ་ཉིད་དེནི་སྐྱེ་བོའི་ནང་ན་བླུན་པོ་ཞེས་བྱ་སྟེ། དོན་མིན་པ་ཆེན་པོའི་རྩ་བརྒྱ་ལ་སྲིད་དོན་དུ་གཉེར་བའི་ཕྱིར་རོ། ། དཔེར་ན་རྩིས་མཁན་གཅིག་ལ་བུ་ཡིད་དུ་འོང་བ་ཞིག་ཡོད་པ་ཉི་མ་དྲུག་ན་འཆི་བར་ཤེས་ནས་བུ་དེ་བསད་པ་བཞིན་ནོ། ། ལྔ་པ། གལ་ཏེ་མ་འོངས་པའི་སྐྱེ་བར་ཕྱུག་པ་ལ་སོགས་པའི་འབྲས་བུ་འདོད་པས་བསོད་ནམས་བྱའོ་ཞེས་ན། མ་འོངས་པ་ཡི་འབྲས་མཐོང་ནས། །
ཆོས་འདོད་ཆགས་པས་ཁྱོད་ཆགས་ན། ། མ་འོངས་མཐའ་ཉིད་མཐོང་གྱུར་ནས། ། འཇིགས་༼༢༣༦༽པ་མེད་དམ་ཅི་ཞིག་བྱེད། ། མངོན་པར་འདོད་པའི་འབྲས་བུ་མ་འོངས་པ་ལ་འདོད་པས་འདུ་བྱེད་དགེ་བ་ལ་ཆགས་ནས་དེའི་འབྲས་བུ་ཕྱུག་པོ་ལ་སོགས་པའི་མ་འོངས་པ་ཡི་འབྲས་བུ་འབྱུང་བར་མཐོང་ནས་སྦྱིན་པ་ལ་སོགས་པའི་ཆོས་འདོད་ཅིང་ཆགས་པས་སྲེད་ན། ཆགས་པ་དེའི་འབྲས་བུ་ངན་འགྲོ་དུ་མ་མྱོང་དགོས་པས་ཆགས་པ་དེའི་མ་འོངས་པའི་མཐའ་ངནའགྲོ་ཉིད་མཐོང་བར་གྱུར་ན་འཇིགས་པ་མེད་དམ། ཆགས་པས་ཅི་ཞིག་བྱེད་ངན་འགྲོ་ལྟར་ཆོས་ལ་ཡང་སྲེད་པར་མི་བྱའོ། ། དཔེར་ན་མི་མཁས་པས་སྡུག་བསྔལ་བསྐྱེད་པའི་གནས་ཉོ་བ་བཞིན་ནོ། ། གཉིས་པ། ། གླ་བ་ལྟ་བུའི་བསོད་ནམས་ནི། རྣམ་ཀུན་རྔན་པ་དང་མཚུངས་འགྱུར། །
གང་དག་དགེ་བ་མི་འདོད་པ། ། དེ་དག་མི་དགེ་ཇི་ལྟར་བྱེད། ། གླ་བའི་དོན་དུ་ལས་བྱེད་པ་གླ་བ་ལྟ་བུའི་བསོད་ནམས་སྦྱིན་སོགས་ལ་འཇུག་པ་ནི་རྣམ་པ་ཀུན་ཏུ་རྔན་པ་སྟེ་གླ་བ་དང་འདྲ་བར་འགྱུར་བས་འབྲས་བུ་བདེ་བའི་ཆེད་དུ་སྦྱིན་པ་ལ་སོགས་པའི་ལས་ལ་འབད་པར་མི་བྱའོ། ། དེ་ལ་མཁས་པ་རྣམས་དོགས་པར་མི་བྱ་སྟེ། ཐར་པ་དང་མ་འབྲེལ་བའི་བསོད་ནམས་བྱ་བའི་དངོས་པོར་དག་པ་ནི་བདེ་བའི་རྒྱུ་ཡིན་ཀྱང་བསོད་ནམས་ཀྱི་བྱ་བ་དེ་དག་འཁོར་བའི་ཡང་རྒྱུ་ཡིན་པའི་ཕྱིར། ། རང་དང་གཞན་ལ་གཏན་དོན་མ་ཡིན་པས་མི་འདོད་ན། དེ་དག་ལ་ནི་དོགས་པ་མེད་པར་ངན་འགྲོའི་རྒྱུ་མི་དགེ་བ་ཇི་ལྟར་བྱེད་དེ་བྱེད་མི་རིགས་སོ། ༼༢༣༧༽དེ་གང་གིས་ཡིན་ནམ་རིག་པ་དང་རྗེས་སུ་འབྲེལ་བའི་བྱིས་པ་རྣམས་ནི་བདེ་བ་དང་ཡིད་བདེ་བ་དང་རྣམ་པར་ཤེས་པ་ལ་སོགས་པའི་རྣམ་པར་སྨིན་པའི་རྒྱུ་དགེ་བ་དང་མི་དགེ་བ་ལ་སོགས་པའི་ལས་བྱེད་ཅིང་སོགས་པརབྱེད་པ་དག་གིས་འཁོར་བ་འཕེལ་བ་ལས་གཞན་པའི་རྒྱུར་མི་འགྱུར་རོ། ། འཁོར་བ་ལ་ཡིད་ཀུན་ནས་འབྱུང་བ་མེད་པར་འཁོར་བའི་བདེ་བ་སྒྲུབ་བྱར་ཞེན་པ་དང་བདག་མེད་པའི་ངེས་པ་དང་བྲལ་བས་འབྲས་བུ་ལ་་ལོངས་སྤྱོད་པའི་བདག་དང་བདག་གིར་འཛིན་པའི་ཕྱིར་རོ། ། དཔེར་ན་རང་ཀ་ཏས་རང་གི་ཁམས་འཕྲོ་ཁྱིས་ཟོས་པན་རྒྱལ་བུར་བསྙུང་བར་གནས་པ་དེས་ཟོས་སོ་ཞེས་བསྐུར་བ་བཏབ་པ་བཞིན་ནོ། །
གསུམ་པ་ལ་གཉིས། གནས་ལུགས་རྟོགས་པའི་མཁས་པ་རྣམས་སྲིད་པ་སྤང་ནས་ཐར་པར་འགྲོ་བ་དང༌། མཁས་པ་རྣམས་མཐོ་རིས་ལའང་སྲིད་པས་དགའ་བར་མི་སེམས་ན་སྐྱོ་བ་དང་རྗེས་སུ་མཐུན་པའི་གནས་ལ་དགའ་བ་མི་སྲིད་པའོ། ། དང་པོ། རང་བཞིན་མེད་པ་མཐོང་བ་སྐྱེ་བརྟེན་ཅིང་འབྲེལ་བར་འབྱུང་བའི་དོན་དམ་པ་ཁོང་དུ་ཆུད་པ། གང་གིས་འགྲོ་བར་འཁྲུལ་འཁོར་གྱི་ཚོགས་པའང་སྒྱུ་མའི་སྐྱེས་བུ་ལྟར། ། མཐོང་བར་གྱུར་པ་སྐྱེས་བུ་ཆེས། ། གསལ་བར་གོ་འཕང་དམ་པར་འགྲོ ། འཁྲུལ་འཁོར་ནི་སྲད་བུ་དང་ཤིང་དུ་མ་ལ་སོགས་པ་ལས་གྲུབ་པ་ཡིན་ལ། སྒྱུ་མ་ནི་༼༢༣༨༽གསང་སྔགས་དང་སྨན་ཆེན་པོའི་སྟོབས་ཀྱིས་རྐྱེན་ལས་བྱུང་བའི་ཕྱིར་སྐྱེས་པ་དང་བུད་མེད་དག་གོ །
གང་དག་ཕྱིན་ཅི་ལོག་ལས་མ་མཁས་པ་རྣམས་ལ་ཀུན་ནས་ཉོན་མོངས་པའི་རྒྱུར་འགྱུར་བ་དེ་དག ། དེ་ཁོ་ན་ཉིད་ཀྱི་རང་བཞིན་ལམ་མཁས་པ་འཁྲུལ་འཁོར་དད་སྒྱུ་མའི་སྐྱེས་པ་དང་བུད་མེད་བཞིན་གང་དང་གིས་འགྲོ་བ་རྟེན་ཅིང་འབྲེལ་བར་འབྱུང་བའི་ཕྱིར་འཁྲུལ་འཁོར་དང་སྒྱུ་མའི་རང་བཞིན་ལྟར་རང་བཞིན་དང་བྲལ་ཞིང་ཡོད་པ་མ་ཡིན་པའི་རང་གི་ངོ་བོར་མཐོང་བ་དེ་དག་ནི་ཕྱིན་ཅི་ལོག་གིས་བསྐྱེད་པའི་འཁོར་བ་ལས་བརྒལ་ནས་བསོད་ནམས་དང་སྡིག་པའི་བྱས་བ་ལས་འདས་པའི་གྲོང་ཁྱེར་དུ་ཕྱིན་པར་འགྱུར་རོ། ། དཔེར་ན་རི་མོ་མཁན་ཞིག་འཁྲུལ་འཁོར་གྱི་སློབ་དཔོན་གྱི་ཁང་པ་བརྟེན་ནས་གནས་པས་དེ་བཞད་གད་ཀྱི་བསམ་པས་འཁྲུལ་འཁོར་གྱི་བུ་མོ་ཞིག་མང་བ་རི་མོ་མཁན་གྱིས་མ་ཤེས་བར་བདག་གི་ཇི་ལྟར་འདོད་པར་ལོངས་སྤྱོད་སྙམ་ནསལག་པ་ནས་བཟུང་སྟེ་དྲང་བ་ན་ཤིང་གི་ཐང་སོ་ཞིག་ཏུ་གྱུར་པས་ངོ་ཚ་བས་ལྕེབ་པ་བཞིན་ནོ། ། གཉིས་པ། དེའི་ཕྱིར་སྒྱུ་མའི་རང་བཞིན་དང་ཐ་མི་དད་པའི་ཆོས་ཀྱི་རང་བཞིན་ལ་མཁས་པ། གང་དག་ལ་ནི་འཁོར་བ་ན། ། ཡུལ་རྣམས་ཀྱིས་ཀྱང་དགའ་མེད་པ། ། དེ་དག་ལ་འདིར་རྣམ་ཀུན་ཏུ། ། དགའ་བས་འཐད་པ་མ་ཡིན་ཉིད། ། ཡུལ་ལ་ཆགས་པ་ནི་བྱིས་པ་རྣམས་ཀྱིས་༼༢༣༩༽འཁོར་བར་གནས་པའི་རྒྱུ་ཡིན་གྱི་གང་དག་ཆོས་ཀྱི་རང་བཞིན་ལེགས་པར་སོ་སོར་བརྟགས་པའི་ཤེས་རབ་ཀྱིས་རྟེན་འབྲེལ་རང་བཞིན་མེད་པར་ངེས་པའི་ཕྱིར་འཁོར་བར་མངོན་པར་དགའ་བ་དང༌།
ལྷ་དང་མིའི་ཡུལ་འཁོར་བ་ལ་མངོན་པར་དགའ་ཞིང༌། རྗེས་སུ་མཐུན་པ་རྣམས་ཀྱིས་ཀྱང་མངོན་པར་དགའ་བ་ཡོད་པ་མ་ཡིན་པ་དེ་དག་ལ། གཞན་སྐྱོ་བ་དང་རྗེས་སུ་མཐུན་པར་སྐྱེ་བ་དང༌། རྒ་བ་དང་ན་བ་དང་འཆི་བ་དང་མྱ་ངན་དང་སྨྲེ་ངག་འདོན་པས་འཁྲུགས་པའི་རྣམ་པ་ཅན་ལ་དགའ་བ་ཡོད་པར་འགྱུར་རམ་ཏེ་མི་སྲིད་པས་མཁས་པ་རྣམས་ནི་དགའ་བའི་རྒྱུ་ཕྱིན་ཅི་ལོག་སྤང་བའི་ཕྱིར་འཁོར་བ་ལ་མངོན་པར་དགའ་བ་མ་ཡིན་ཏེ། དཔེར་ན་ཀུ་ཤའི་གྲོང་ཁྱེར་དུ་བྱང་ཆུབ་སེམས་དཔའ་ལེགས་མཐོང་ཆེན་པོ་ཞེས་བྱ་བ་འཁོར་ལོས་བསྒྱུར་བའི་རྒྱལ་སྲིད་ལ་རྣམ་པར་གནས་ཤིང་ཁྱིམ་ན་གནས་པ་ཞིག་གིས་ཡུལ་གྱི་ཉེས་པ་མཐོང་ནས་བཙུན་མོ་བརྒྱད་ཁྲི་བཞི་སྟོང་སྤང་ནས་བསམ་གཏན་བཞི་ཐོབ་པ་བཞིན། ས་ཐོབ་པའི་བྱང་ཆུབ་སེམས་དཔའ་རང་བཞིན་མེད་པར་མཐོང་བའི་ཕྱིར་ལྷ་དང་མི་ལ་སོགས་པའི་ཡུལ་གྱི་འཁོར་བ་ལ་དགའ་བ་མ་ཡིན་མོད། འོན་ཀྱང་སྨོན་ལམ་གྱི་དབང་གིས་འཁོར་བར་མཚམས་སྦྱར་ཞིང་རྫོགས་སྨིན་སྦྱང་བའི་ཆོས་རྣམས་ཡོངས་སུ་རྫོགས་པ་དང་ཉེས་པའི་༼༢༤༠༽དྲི་མ་དག་གིས་མ་གོས་པར་དོན་བྱེད་པ་ཡིན་ནོ། ། གཉིས་པ་ལེའུའི་མཚན་ནི། བྱང་ཆུབ་སེམས་དཔའི་རྣལ་འབྱོར་སྤྱོད་པ་བཞི་བརྒྱ་བ་ལས། ལོངས་སྤྱོད་ལ་མངོན་པར་ཞེན་པ་སྤང་བའི་ཐབས་བསྟན་པ་ཞེས་བྱ་བའི་རབ་ཏུ་བྱེད་པ་བདུན་པའི་རྣམ་པར་བཤད་པའོ། །
བཞི་པ་ལམ་རྒྱུད་ལ་སྐྱེ་བའི་སྣོད་དུ་སྒྲུབ་པ་སློབ་མའི་རྒྱུད་ཡོངས་སུ་སྦྱོང་བའི་ཐབས་བསྟན་པ་ལ་གཉིས། ལེའུའི་གཞུང་བཤད་པ་དང༌། ལེའུའི་མཚན་བསྟན་པའོ། ། དང་པོ་ལ་གསུམ། ཉོན་མོངས་པ་སྤོང་ནུས་པའི་རྒྱུ་མཚན་དང༌། ཉོན་མོངས་པ་སྤོང་ཚུལ་རྒྱས་པར་བཤད་པ་དང༌། ཡང་སྲིད་ཕྱི་མར་ཉིང་མཚམས་སྦྱོར་བའི་སྐྱེ་བ་ལ་ཐོག་མ་མེད་ཀྱང་ཟད་པའི་མཐའ་ཡོད་པའི་དཔེ་བསྟན་པའོ། ། དང་པོ་ལ་གཉིས། དངོས་ཀྱི་དོན་དང༌། ཉོན་མོངས་སྤང་དུ་རུང་བའི་ཚུལ་བསྟན་པའོ། །
དང་པོ། ཐོག་མ་མེད་པ་ནས་གོམས་པའི་འདོད་ཆགས་ཀྱི་འཆིང་བ་ཇི་ལྟར་སྤོངས་ནུས་ཞེ་ན། ཇི་ལྟར་མི་མཐུན་མི་རྣམས་ལ། ། མཛའ་བ་ཡུན་རིང་མི་གནས་པ། ། དེ་བཞིན་ཀུན་ལ་སྐྱོན་ཤེས་ལ། ། འདོད་ཆགས་ཡུན་རིང་མི་གནས་སོ། ། ཇི་ལྟར་མཐུན་ཞིང་མཛའ་བའི་མི་རྣམས་ལ་ཆགས་པས་ཀུན་ནས་བསླང་བའི་མཛའ་བ་ཡུན་རིང་དུ་མི་གནས་པ་དེ་བཞིན་དུ་རྣལ་འབྱོར་པ་ཕྱི་ནང་གི་དངོས་པོ་ཀུན་ལ་མི་འདོད་པ་དུ་མ་བསྐྱེད་པའི་སྐྱོན་ཤེས་པ་ལ་འདོད་ཆགས་ཡུན་རིང་༼༢༤༡༽དུ་མི་གནས་སོ། ། ལེགས་པར་བརྟགས་ན་རྩ་བ་མི་བརྟན་པས་སྤོང་ནུས་ཏེ། དཔེར་ན་བྲམ་ཟེའི་ཁྱེའུ་རྒྱུ་ཞེས་བྱ་བ་བག་མ་ལེན་པའི་ལམ་ཀན་གནས་ཞིང་གཞོན་ནུ་མའི་ལག་པ་ནས་འཛིན་པར་འདོད་པ་ལ་བཅོམ་ལྡན་འདས་ཀྱིས་ཞལ་ནས། འབྲེལ་ན་འཆིང་ཞིང་བྲལ་ན་རྣམ་པར་གྲོལ་ལོ་ཞེས་གསུངས་པས།
དེ་ལ་ཁྱེའུའི་སོ་སོར་བརྟགས་པས། འབྲེལ་ན་ཀུན་འབྱུང་གི་བདེན་པ་དང༌། འཆིང་བ་སྡུག་བསྔ་གྱི་བདེན་པ་དང༌། བྲལ་ན་ལམ་བདེན་རྣནམ་པར་གྲོལ་བ་འགོགས་པའི་བདེན་པ་སྟེ་བདེན་པ་བཞིའི་རང་བཞིན་དུ་རྟོགས་ནས་རབ་ཏུ་བྱུང་བས་དགྲ་བཅོམ་པ་ཉིད་མངོན་སུམ་དུ་བྱས་པ་བཞིན་ནོ། ། གཉིས་པ་ལ་བཞི། ཉོན་མོངས་པ་གང་ལ་དམིགས་པའི་གཞི་ངེས་པ་མེད་པས་སྤངས་དུ་རུང་བ་དང༌། ཉོན་མོངས་སྐྱེ་བའི་རྒྱུ་བདེན་པར་མེད་པ་དང༌། ཉོན་མོངས་སྤོང་མི་ནུས་པའི་སྒྲུབ་བྱེད་དགག་པ་དང༌། ཉོན་མོངས་མ་སྤང་བ་དུ་མ་མཐོང་བ་འགལ་བ་མེད་པའོ། ། དང་པོ།
འདོད་ཆགས་སོགས་ཀྱི་རྩ་བ་མི་བརྟན་པ་ཅི་ཞེ་ན། ལ་ལ་དེ་ཉིད་ལ་ཆགས་ཏེ། ། ལ་ལ་དེ་ཉིད་ལ་སྔར་ཞིང༌། ། ལ་ལ་དེ་ཉིད་ལ་རྨོངས་པས། ། དེ་ཕྱིར་འབད་པ་དོན་མེད་དོ། ། དེའི་གཞི་ཇི་ལྟར་མེད་ན། འདོད་ཆགས་ནི་ཆགས་པར་འགྱུར་བའི་དངོས་པོ་དམིགས་པའི་གཞི་ལ་རག་ལས་པ་ཡིན་ན། ཆགས་པར་འགྱུར་བའི་དངོས་པོ་དེ་ཡང་རང་གི་ངོ་བོས་མ་གྲུབ་༼༢༤༢༽སྟེ། ལ་ལ་གཅིག་གིས་ཆགས་བྱ་གང་ཡིན་པ་དེ་ཉིད་ལ་ལ་ལ་དེ་་ཉིད་ལ་སྡང་བར་བྱ་བ་དང༌། ལ་ལ་དེ་ཉིད་ལ་གཉིས་ཀ་མ་ཡིན་པའི་རྨོང་པར་བྱ་བ་བཏང་སྙོམས་པར་དམིགས་ཀྱི།
གལ་ཏེ་རང་གི་ངོ་བོས་ཆགས་བྱར་གྱུར་ན་དེ་ཐམས་ཅད་ལ་ཆགས་པར་འགྱུར་རིགས་ན། ངེས་པ་མཐོང་བས་རང་གི་བློས་འཛིན་སྟངས་གིས་སྡུག་པ་དང་མི་སྡུག་པའི་ཕྱོགས་འཛིནཔ་ལ་ལྟོས་པ་ཙམ་ལས་ཆགས་བྱ་རང་གི་ངོ་བོས་མ་གྲུབ་པའི་ཕྱིར་རོ། ། དེས་ན་འབད་པས་ཆགས་བྱའི་དངོས་པོ་དོན་དུ་གཉེར་ཞིང་རྩོལ་བ་དོན་མེད་པའོ། ། དེ་ནས་ཆགས་བྱ་ཡུལ་ལ་མ་གྲུབ་པར་རྟོགས་པའི་རྣལ་འབྱོར་པས་འདོད་ཆགས་སྤང་ནུས་པ། དཔེར་ན་སྐྱེས་བུ་འགའ་ཞིག་ལ་ཆུང་མ་གཉིས་ཡོད་པ་གཅིག་གི་མ་དེ་ནི། རང་གི་བུ་མོ་མཐོང་བས་དགའ་ལ། ཆུན་མ་དེ་ནི་མཐོང་བས་སྡུག་བསྔལ་བ་དང༌། བྲན་མོ་ལ་བར་མར་གནས་པ་བཞིན་ནོ། ། གཉིས་པ། དེ་ལྟར་རྒྱུ་མ་གྲུབ་པར་བསྟན་པས་དེས་བཞག་པའི་འབྲས་བུ་འདོད་ཆགས་ལ་སོགས་པ་མ་གྲུབ་པར་བསྟན་པ།
རྟོག་པ་མེད་པར་འདོད་ཆགས་ལ། ། སོགས་་པ་ཡོད་ཉིད་ཡོད་མིན་ན། ། ཡང་དག་དོན་དེ་རྟོག་པ་ཞེས། ། གློ་དང་ལྡན་པ་སུ་ཞིག་འཛིན། ། འདོད་ཆགས་ལ་སོགས་པའི་ཉོན་མོངས་པ་ཐམས་ཅད་ཀུན་ནས་འབྱུང་བའི་རྒྱུ་ནི་ཡུལ་རྣམས་ལ་ཚུལ་བཞིན་མ་ཡིན་པའི་རྟོག་པ་ཡོད་པ་ཁོ་ནས་ཆགས་སོགས་ཉོན་མོངས་པ་༼༢༤༣༽འབྱུང་བ་ཡོད་པ་ཉིད་དང༌། ཚུལ་མིན་གྱི་རྟོག་པ་དེ་མེད་ན་རྒྱུ་མེད་པའི་ཕྱིར་ཆགས་སོགས་ཉོན་མོངས་པའི་ཡོད་པ་ཉིད་མེད་པ་ནི་ཡུལ་ལ་རག་ལས་པ་ཐག་པའི་འཁྱིལ་ལུགས་ཤེས་ནས་སྦྲུལ་རང་གི་ངོ་བོས་མ་གྲུབ་པར་ངེས་པ་ལྟར་རོ། ། གང་ཞིག་ཆགས་སོགས་ཉོན་མོངས་རྣམས་ལ་རང་གི་ངོ་བོས་གྲུབ་པར་ཁས་ལེན་ན་ཚུལ་མིན་ཡིད་བྱེད་ཀྱི་རྟོག་པ་ལ་ལྟོས་པ་འགལ་བ། ལྟོས་ན་རང་བཞིན་གྱིས་གྲུབ་པ་ཡོད་པ་མ་ཡིན་པས་གལ་ཏེ་འདི་དག་ཡང་དག་པའི་རང་བཞིན་དུ་གྲུབ་པ་ཡོད་པ་ཉིད་དུ་བྱ་བ་ལ་རྟོག་པ་ལ་ལྟོས་པ་རང་བཞིན་གྱིས་གྲུབ་པའི་དངོས་པོ་ཇི་ལྟར་ཡིན། དེ་འཐད་པ་དང་བཅས་པ། མཁས་པ་རྣམས་ཀྱི་རང་གི་ངོ་བོས་མ་གྲུབ་པ་ལ་རྟོག་པ་བསྐྱེད་པ་ཉིད་ཁས་ལེན་པར་མི་བྱེད་ཀྱི།
བླུན་པོ་རྣམས་ནི་ཕྱིན་ཅི་ལོག་པས་རབ་ཏུ་འཇུག་པར་འགྱུར་རོ། ། དཔེར་ན་བསམ་གཏན་པ་འགའ་ཞིག་བདག་གི་མགོ་ལ་ཐོད་པ་ཞིག་འཛེར་རོ་སྙམས་ནས་འཁྲུལ་པ་ལ་གཞན་ཞིག་གིས་འདི་ཁྱོད་ཀྱི་མགོ་ལས་བྱུང་ངཽ་ཞེས་ཐོད་པ་གཞན་ཞིག་བསྐྱུར་བས་དེ་ལྟར་རྟོགས་ནས་སེམས་རྣལ་དུ་ཕེབ་པ་བཞིན་ནོ། ། གསུམ་པ་ནི། གལ་ཏེ་སྐྱེས་བ་བུད་མེད་ཀྱི་ཡུལ་ལ་ཆགས་པས་བཅིང་བ་དང་བུད་མེད་སྐྱེས་པའི་ཡུལ་ལ་ཆགས་པས་བཅིང་བས་ཕན་ཚུན་གཅིག་གི་ཡུལ་གཅིག་ཤོས་ཡུལ་དུ་བྱས་པའི་ཡུལ་ཅན་གྱི་ཆགས་པས་ལྷན་ཅིག་བཅིང་པས་བུད་༼༢༤༤༽མེད་མི་གཏོང་བས་ཆགས་པ་སྤོང་མི་ནུས་སོ་སྙམ་ན། འགའ་ལའང་གང་དང་ལྷན་ཅིག་ཏུ། བཅིང་ཞེས་བྱ་བ་ཡོད་མིན་ཏེ། ། གཞན་དང་ལྷན་ཅིག་བཅིངས་པ་ལ། ། བྲལ་བ་རིགས་པ་མ་ཡིན་ནོ། ། དེ་ལྟར་འདོད་ཆགས་རྟོག་པ་ལ་ལྟོས་པ་དེའི་ཕྱིར། སྐྱེས་པ་འགའ་འང་བུད་མེད་གང་དང་ལྷན་ཅིག་ཏུ་བཅིངས་པ་ཞེས་བྱ་བ་ངོ་བོས་གྲུབ་པ་ཡོད་པ་མ་ཡིན་ཏེ།
སྐྱེས་པ་དང་བུད་མེད་དག་ཀྱང་དཔྱད་ན་རང་གི་ངོ་བོས་མ་གྲུབ་པའི་ཕྱིར་ན་བཅིང་བྱ་དང་བཅིང་བ་རང་བཞིན་གྱིས་ཡོད་པ་མ་ཡིན་པས་འདོད་ཆགས་རང་གི་ངོ་བོས་མ་གྲུབ་པོ། ། ཅི་སྟེ་རྣམ་དཔྱོད་དོར་ནས་གཞན་དང་ལྷན་ཅིག་བཅིང་བར་རྟོགས་ན། གལ་ཏེ་རང་བཞིན་གྱི་གཞན་གྱིས་འཆིང་བའི་རྒྱུ་ངོ་བོས་གྲུབ་པས། གཞན་རང་བཞིན་གྱི་གྲུབ་པ་དང༌། ལྷན་ཅིག་བཅིང་བར་འདོད་ན་ནི། བྲལ་བ་ཐར་པ་གྲོལ་བ་རྣམ་པར་གྲོལ་བ་ཞེས་བྱ་རྣམས་དོན་གཅིག་པས། རང་གི་ངོ་བོས་གཞན་དུ་གྱུར་བ་མེད་པ་ལ་བྲལ་བ་མེད་པར་ཁོ་ན་སྟེ། རང་ངམ་གཞན་གྱིས་བཅིང་བ་ངོ་བོ་ཉིད་ཀྱིས་གྲུབ་པ་ལ་བྲལ་བ་རིགས་པ་མ་ཡིན་པས་སོ། ། དཔེར་ན་གླང་ནག་པོ་གང་དཀར་པོ་ལ་སྦྱོར་བ་མ་ཡིན། དཀར་པོ་ཡང་ནག་པོ་ལ་མ་ཡིན་གྱི་འོན་ཀྱང་གཉའ་ཤིང་དང་ཅུ་ཐག་ལ་སོགས་པས་ཡིན་པ་བཞིན།
དེ་བཞིན་དབང་པོ་རྣམས་ཡུལ་ལ་མ་ཡིན་ལ། ཡུལ་རྣམས་དབང་པོ་ལ་མ་ཡིན་མོད། འོན་ཀྱང་འདུན་༼༢༤༥༽པའི་འདོད་ཆགས་ནི་སྲེད་པའི་དབང་གིས་བཞག་གི་ངོ་བོས་གྲུབ་པས་ནི་མ་ཡིན་ནོ། ། བཞི་པ། དེ་ལྟར་རྣམ་པར་དཔྱད་པས་ཉོན་མོངས་པ་ལྡོག་ན་ཅིའི་ཕྱིར་ཕལ་ཆེར་ཉོན་མོངས་པ་ཕམ་པར་མ་བྱས་པ་སྣང་ཞེ་ན། བསོད་ནམས་ཆུང་ངུའི་ཆོས་འདི་ལ། ། ཐེ་ཚོམ་ཟ་བར་ཡང་མི་འགྱུར། ། ཐེ་ཚོམ་ཟ་བ་ཙམ་ཞིག་གིས། ། སྲིད་པ་ཧྲུལ་པོར་བྱས་པར་འགྱུར། ། ཉོན་མོངས་པ་ཕམ་པར་མ་བྱས་པ་ནི་ཟབ་མོའི་ཆོས་ལ་མོས་པ་དང་བྲལ་བའི་ཕྱིར།
མི་མཁས་པ་འཁོར་བ་ཐོག་མ་མེད་པ་ནས་ཕྱིན་ཅི་ལོག་ཏུ་ལྟ་བསྒོམ་པར་བྱས་ནས་དངོས་པོ་གཟུགས་བརྙན་ལྟ་བུའི་སྟོང་པ་ཉིད་ལ་གཡང་ས་ལྟར་སེམས་ཤིང་སེམས་ཀྱི་རྒྱུད་སྟོང་པ་ཉིད་ལ་མོས་པའི་རྒྱུ་དགེ་བ་དང་བྲལ་བ་བསོད་ནམས་ཆུང་དུ་དག་གིས་སྟོང་པ་ཉིད་ཀྱི་ཆོས་འདི་ལ་ཅི་འདི་ལྟར་ཡིན་ནམ་མ་ཡིན་སྙམ་དུ་ཐེ་ཚོམ་ཙམ་ཡང་སྐྱེ་པར་མི་འགྱུར་ལ། གལ་ཏེ་སྟོང་པ་ཉིད་ཀྱི་ཆོས་ཡང་དག་པར་བསྟན་ན་རྒྱུ་ཅི་ཞིག་གིས་ཆོས་འདི་ལྟར་ཡིན་ནམ་མ་ཡིན་སྙམ་ནས་ཐེ་ཚོམ་ཙམ་ཟབ་ཙམ་གྱིས་ངེས་པར་སྲིད་པའི་རྩ་བ་བདག་དང་བདག་གིར་འཛིན་པར་གབ་རྣམས་ཟད་ཅིང་དེངས་པ་ཧྲུལ་པོ་བྱས་པར་འགྱུར་ཏེ། གང་གིས་སྟོང་པ་ཉིད་ལ་ཐེ་ཚོམ་ཟབ་པོ་དེ་ངེས་པར་འཐད་པ་དང་བཅས་པའི་ལུང་གི་སྟོབས་དང་རིགས་པ་ཡང་དག་པའི་འཐད་པས་སྟོང་ཉིད་ལ་ངེས་པར་རྙེད་པར་འགྱུར་གྱི། ༼༢༤༦༽ངེས་པ་བཞིན་གོ་མནས་རིམ་གྱིས་ཉོན་མོངས་པ་སྤང་ནས་སྲིད་པ་ལས་རྣམ་པར་གྲོལ་བར་འགྱུར་བས། ཐེ་ཚོམ་ཟབ་ཙམ་གྱི་སྐབས་འདིར་སྲིད་པ་ཧྲུལ་པོ་བྱས་པ་མངོན་སྟེ། དེ་འཛདོམ་པ་དང་མཐུན་པའི་གནས་སྐབས་དང་པོ་ལ་གནས་པའི་ཕྱིར། དཔེར་ན་སྲིན་མོས་བཟུང་བ་རྟའི་རྒྱལ་པོ་བྷ་ལ་ཧས་ཐར་བར་བྱས་པ་བཞིན་ནོ། ། དེས་ཐར་བ་ཙམ་ཐོབ་པ་ལ་སྟོང་རྟེན་འབྱུང་རང་བཞིན་མེད་པ་རྟོགས་དགོས་པའི་དོན་མ་ཡིན་ལ། སྲིད་པའི་རྩ་བ་བདག་དང་བདག་གིར་འཛིན་པའི་རྟོག་པ་ཡིན་ལ། དེ་ལ་དངོས་སུ་གནོད་པ་ནི་བདག་མེད་པའི་དོན་ངེས་པ་ཡིན་ལ་ཇི་ལྟར་མུན་པ་དང་བཅས་པར་དོགས་པའི་སེམས་ཀྱིས་ཐག་པའི་འཁྱིལ་ལུགས་སོགས་ཀྱིས་སྦྲུལ་དུ་འཛིན་པ་ལ།
སྣང་བའི་རྐྱེན་གྱིས་དང་བློ་གཏད་པའི་ངེས་པས་ཐག་པར་ཤེས་པས་སྦྲུལ་འཛིན་ལྡོག་པ་ཡིན་པས་ཕྱིན་ཅི་ལོག་གི་རྟོག་པ་ངེས་པ་གཉིས་ནི་སྣང་མུན་བཞིན་ཡིན་པས་ཉན་རང་དགྲ་བཅོམ་པའི་གོ་འཕང་སྒྲུབ་པ་ལ་ཞི་སྒོ་གཉིས་སུ་མེད་པ་བདག་དང་བདག་གིར་འཛིན་པ་རང་བཞིན་མེད་པར་རྟོགས་དགོས་པའི་ཁུངས་སུ་ཆེའ། ། གཉིས་པ་ལ་བཞི། སྟོང་པ་ཉིད་ཀྱི་དོན་རྟོགས་པར་གདམས་པ་དང༌། ཐར་པ་དོན་དུ་གཉེར་བར་གདམས་པ་དང༌། གནས་ལུགས་ཀྱི་དོན་ལ་དཀྲི་བའི་རིམ་པ་དང༌། ཉོན་མོངས་པ་ངེས་པར་ཟད་ནུས་པར་གདམས་པའོ། ། དང་༼༢༤༧༽པོ་ལ་ལྔ། གནས་ལུགས་ཀྱི་དོན་ལ་གུས་པར་བྱ་བ་དང༌། ཐར་པ་ཐོབ་པ་ལ་བདག་མེད་རྟོགས་དགོས་པར་བསྟན་པ་དང༌། འཁོར་བ་ལས་ལྡོག་པའི་ཐབས་བསྟན་པ་དང༌།
སྟོང་ཉིད་ལ་སྐྲག་པ་སྨད་པ་དང༌། རང་ཕྱོགས་ལ་ལྷག་པར་ཞེན་པ་སྤོངས་པའོ། ། དང་པོ། ཆོས་གང་ཞིག་ལ་ཐུབ་པ་ཡིས། ། ཐར་པའི་བར་དུ་འཕེལ་པ་ཉིད། ། གསུང་དེར་གང་ལ་གུས་མེད་པ། ། དེ་ནི་གསལ་བར་བློ་ལྡན་མིན། ཡང་གང་ལ་ཐེ་ཚོམ་ཟ་བས་སྲིད་པ་ཧྲུལ་པོར་བྱེད་པའི་རྒྱུ་སྟོང་པ་ཉིད་དང་དེས་ཟིན་པའི་སྦྱིན་སོགས་ཐབས་ཀྱི་ཆོས་རྣམས་ནི་མཐོང་ལམ་སྐད་ཅིག་དང་པོ་ནས་བཟུང་སྟེ་ཇི་སྲིད་ཐར་པར་འགྱུར་གྱི་བར་དུ་མི་ཉམས་པར་འཕེལ་བར་གསུང་ལ། འཇིག་རྟེན་པའི་ཆོས་རྣམས་ནི་དེ་ལྟར་མ་ཡིན་ཏེ་རྣམས་སྨིན་གྱིས་ཟད་པར་འགྱུར་བ་དང༌། རྐྱེན་མཚང་བ་ལས་འབྲས་བུ་མི་འབྱིན་ནོ། །
དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པས་མ་ཟིན་པའི་སྦྱིན་པ་ལ་སོགས་པ་རྣམས་ཀྱི་དམུས་ལོང་ལྟར་ཐམས་ཅད་མཁྱེན་པ་ཉིད་ཀྱི་གྲོང་ཁྱེར་དུ་ཕྱིན་པར་བྱེད་མི་ནུས་སོ་ཞེས་སྟོན་པས་གསུང་པས། གང་ཞིག་གཏན་དུ་ཕན་འདོགས་ཤིང་འཕེལ་བར་་འགྱུར་བའི་ཆོས་བདག་མེད་པ་དང་སྟོང་པ་དང་དེའི་ཟིན་པའི་སྦྱིན་སོགས་ཀྱི་ཆོས་ལ་གུས་པ་མི་བསྐྱེད་པའི་རྨོངས་པ་དེ་ནི་ངེས་པར་གསལ་བར་བློ་གྲོས་དང་མི་ལྡན་སྟེ་བླུན་པོ་དེ་ཉིད་དུ་ཤེས་༼༢༤༨༽པར་བྱའོ། ། དཔེར་ན་ལི་ཀ་རའི་ལ་དུ་ཀུན་ནས་མྱང་བར་བྱེད་པ་བཞིན་ནོ། ། གཉིས་པས། གལ་ཏེ་དངོས་པོ་རྣམས་མི་སྟོང་བཞིན་དུ་ཆགས་པ་དང་བྲལ་བར་བྱ་བའི་ཕྱིར་སྟོང་པ་ཉིད་སྒོམ་པ་ཡིན་ནམ། རང་བཞིན་གྱིས་གྲུབ་པས་སྟང་པ་ལས་དེ་ལྟར་བལྟ་བ་ཡིན་ཞེས་ན། ། བདག་ནི་མྱ་ངན་འདས་འགྱུར་ཞེས། སྟོང་མིན་སྟོང་ལྟར་མཐོང་མིན་ཏེ། ། ལོག་ལྟས་མྱ་ངན་མི་འདའ་བར། དེ་བཞིན་གཤེགས་པ་རྣམས་གསུངས་སོ། །
སྟོང་པ་ལ་སྟོང་བར་རྟོགས་ནས་གོམས་པར་བྱེད་པ་ཡིན་ཏེ། གང་ཟག་དང་ཕུང་པོ་རང་བཞིན་གྱིས་མ་གྲུབ་པའི་སྟོང་པ་ཉིད་དུ་མ་རྟོགས་པས་དངོས་པོས་ཞེན་ནས་དག་ནི་སྟོང་ཉིད་བསྒོམ་པ་མྱ་ངན་ལས་འདས་པར་འགྱུར་རོ་ཞེས་དངོས་པོ་སྟོང་ཉིད་མིན་པ་ལ་སྟོང་པ་ལྟར་མཐོང་བ་མིན་ཏེ། གནས་ལུགས་ལ་ཕྱིན་ཅི་ལོག་ཏུ་ཞེན་པའི་ལོག་ལྟས་མྱ་ངན་ལས་འདའ་བར་དེ་བཞིན་གཤེགས་པ་རྣམས་གསུངས་སོ། ། སྟོན་པས་ཆོས་ཐམས་ཅད་ནི་སྟོང་པ་ཉིད་དེ་རང་བཞིན་མེད་པའི་ཚུལ་གྱིས་སོ་ཞེས་གསུངས་སོ། ། དེའི་ཕྱིར་སྒྱུ་མ་ལྟར་རྟེན་ཅིང་འབྲེལ་བར་འབྱུང་བའི་ཕྱིར་དངོས་པོ་རྣམས་རང་བཞིན་གྱིས་སྟོང་པར་འགྱུར་བ་མཐོང་བས་རྒྱུད་སྦྱངས་ཤིང་སྒྲོ་འདོགས་དང་བསྐུར་བ་འདེབས་པའི་མཐའི་རྟོགས་པའི་དྲི་མ་མཐའ་དག་སྦྱང་བར་བྱའོ། ། རྟེན་འབྲེལ་ཡིན་ན་སྟོང་རྟེན་འབྱུང་དབྱེ་བ་མེད་པ་དེ་དང་གཅིག་པར་འཛིན་པ་ནི་མ་ཡིནཏེ། ཀུན་མཁྱེན་ཆེན་པོས་ཐེག་པ་རང་རང་གི་ལམ་ལ་རྟེན་འབྲེལ་ཕྲ་རག་གིས་ཕྱེས་ཏེ་བཞག་པར་མཛད་པ་བཞིན་ཤེས་དགོས་སོ། ། དཔེར་ན་མཚན་མོ་དགེ་ཚུལ་ཞིག་བླ་མས་བཏུང་༼༢༤༩༽བྱི་ན་པ་ལེན་དུ་མངག་པ་ལ་དགེ་ཚུལ་དེས་འདི་ནི་དགེ་སློང་རྣམས་མི་རུང་ན་ཁྱོད་ཇི་ལྟར་འཐུང་བརྗོད་པས། དེས་བདག་ཆུའོ་སྙམ་དུ་འཐུང་ཞེས་བརྗོད་པས། དེས་ཀྱང་ཆུ་ཁཽ་ན་ལེན་པ་ལ།
བླ་མས་ཁྱོད་ཅིས་ཕྱིར་གཞན་བླང་ཟེར། དགེ་ཚུལ་གྱིས་ཁྱོད་ཆུ་ཉིད་དོ་སྙམ་དུ་འཐུང་ན་དེའི་ཕྱིར་ཁྱད་པར་ཁྱད་པར་ཅི་ཞིག་ཡོད་ཅེས་སྨྲ་བ་བཞིན་ནོ། ། གསུམ་པ། གལ་ཏེ་དངོས་པོ་རྣམས་རང་བཞིན་གྱིས་མ་གྲུབ་པས་སྟོང་པ་ཉིད་ཡིན་ནམ་རིག་པ་ལ་སོགས་པས་སེམས་ཅན་དང་སྣོད་ཀྱི་འཇིག་རྟེན་གྱི་འཇུག་པ་བསྟན། དང་པོ་ནས་སྟོང་པ་ཉིད་སྟོན་པར་རིགས་སོ་ཞེ་ན། གང་དག་འཇིག་རྟེན་བསྟན་འབྱུང་བ། ། དེ་ལས་འཇུག་པ་གསུང་པ་སྟེ། ། གང་ལས་དོན་དམ་བསྙད་འབྱུང་བ། ། དེ་ལས་ལྡོག་པ་གསུངས་པའོ། ། དེ་ལ་དང་པོ་འཇིག་རྟེན་གྱི་འཇུག་པ་ཀུན་རྫོབ་ཀྱི་རང་བཞིན་མ་བསྟན་པར་དེའི་རང་བཞིན་སྟོང་པ་ནིད་སྟོན་པར་མི་ནུས་པ་ཐབས་དང་དེ་ལས་བྱུང་བ་ཡིན་པས།
འདིར་དེ་བཞིན་གཤེགས་པའི་གསུང་རབ་ལ་མཁས་པ་ནི་གང་ལས་རང་དང་སྤྱིའི་མཚན་ཉིད་བདེ་བའི་དངོས་པོ་རྟོག་པའི་སྒོ་ནས་རྒྱུ་མེད་པ་དང༌། རྒྱུ་གཅིག་པ་དང་མི་མཐུན་པའི་རྒྱུ་དགག་པར་བྱ་བའི་དོན་དུ་མ་རིག་པ་དང་འདུ་བྱེད་སོགས་ཀྱི་རིམ་པས་རྟེན་འབྲེལ་བཅུ་གཉིས་ཀྱིས་འཁོར་བའི་འཇུག་ཚུལ་བསྟན་༼༢༥༠༽པ་དེ་ལས་འཇུག་པ་གསུངས་སོ་ཞེས་ཤེས་པར་བྱས་ནས། གལ་ཏེ་དེ་ལྟར་དངོས་པོ་ཐམས་ཅད་སྟོང་པའི་ཆོས་ཡིན་པའི་ཕྱིར། དོན་དམ་པའི་བསྙད་པ་ལ་ཇི་ཡང་ཡོད་པ་མ་ཡིན་པ་དངོས་པོ་མེད་པ་དོན་དམ་པ་རང་བཞིན་སྟོང་པ་ཉིད་ཁོང་དུ་ཆུད་པས་གང་ལ་ཆགས་པ་མེད་པ་དེ་ལ་ཚོར་བ་ལ་སྲེད་པ་དང་དེའི་རྐྱེན་ཅན་ལེན་པ་སོགས་ཐམས་ཅད་མངོན་གྱུར་པ་ལྡོག་པས་རྒྱུ་འགགས་པས་འབྲས་བུ་སྐྱེ་བ་དང་རྒབ་དང་ན་བ་དང་འཆི་བ་ལ་སོགས་པ་ཐམས་ཅད་འགགས་པའི་ཕྱིར། དཔེར་ན། གཏིང་ཁུང་དུ་འཇུག་ན་ཆ་རྐྱེན་གྱི་འཇུག་པ་ཅུང་ཟད་ཡོད་པ་ཐམས་ཅད་དོར་བྱ་ཡིན་ལ་དེ་དག་གིས་དགོས་པ་མེད་པ་བཞིན། འཇིག་རྟེན་གྱི་འཇུག་པ་སྙིང་པོ་མེད་དེ། དེ་དག་ཐམས་ཅད་མཁས་པས་ཡོངས་སུ་གཏང་བར་བྱ་སྟེ། འཇུག་པའི་ཆོས་ཡིན་པ་དེ་ཉིད་ལས་ལྡོག་པའི་ཆོས་ཡིན་པའི་ཕྱིར་རོ། ། དེས་ན་དང་པོ་ཀུན་རྫོབ་ཀྱིས་བདེན་པའི་རང་བཞིན་རྒྱུ་འབྲས་རྟེན་འབྱུང་གི་དངོས་པོ་ཅི་ལྟར་ཡིན་པ་དེ་བཞིན་གཏན་ལ་ཕབས་པས་དེའི་རྗེས་སུ་དེའི་རང་བཞིན་དེ་ལྟར་བློས་བཟུང་བ་བཞིན་ཡུལ་ལ་རང་བཞིན་གྱིས་གྲུབ་མ་གྲུབ་རིག་པས་དཔྱད་ནས་སྟོང་དང་རྟེན་འབྱུང་དབྱེར་བསལ་མེད་པ་དོན་དམ་པའི་བདེན་པ་ལ་འཇུག་པ་ལས་གཞན་པའི་དོན་དམ་གར་བ་འཇལ་མི་ཤེས་པས་ལེགས་ལྡན་འབྱེད་ཀྱིས།
བདེན་གཉིས་རྣམ་དབྱེ་མི་ཤེས་པས། ༼༢༥༡༽ཟབ་མོའི་དེ་ཉིད་རྣམ་མི་ཤེས། ། བདེན་གཉིས་རྣམ་དབྱེ་ཤེས་པ་དང༌། ། ཐུབ་པའི་བཀའ་ལ་མི་རྨོངས་ཏེ། ། དེ་དག་མ་ལུས་ཚོགས་བགས་ནས། ། ཕུན་ཚོགས་ཕ་རཽལ་འགྲོ་བར་འགྱུར་ཞེས། ། རྒྱུ་འབྲས་ངེས་པས་ཐབས་ཀྱིས་ལྟ་བ་དག ། རྟེན་འབྱུང་རང་བཞིན་མེད་པའི་ངེས་པས་ཟིན་པས་ཤེས་རབ་ཀྱིས་སྤྱོད་པ་དག་ནས་བསོད་ནམས་དང་ཡེ་ཤེས་ཀྱི་སྣང་བ་དང་སྟོང་པ། སྟོང་པ་དང་རྟེན་འབྱུང་ཐབས་དང་ཤེས་རབ་ཀྱིས་ལམ་ཡང་དག་པའི་བསྒྲོད་པས་རྣམ་པ་ཐམས་ཅད་མཁྱེན་པའི་གྲོང་ཁྱེར་དུ་འཇུག་པ་ལས་གཞན་པའི་ཐབས་ཤེས་ཡ་བྲལ་གྱི་ལམ་ལ་བསྟོད་སྔགས་ཆེན་པོས་གར་ཡང་མི་ཕྱིན་ནོ། ། བཞི་པ།
གལ་ཏེ་དེ་ལྟར་དངོས་པོ་སྟོང་པ་ཉིད་ཡིན་ན་ལས་བྱ་བྱེད་ཐམས་ཅད་ལ་བསྐུར་བ་བཏབ་པས་ཐར་བ་ནམ་ཡང་མེད་པར་འགྱུར་བའི་ཕྱིར་མི་འདོད་པ་དུ་མ་ཞིག་ཏུ་འགྱུར་རོ་ཞེ་ན། ཀུན་ཡོད་མ་ཡིན་ཅི་བྱ་ཞེས། ། ཁྱོད་ལ་འཇིག་པ་སྐྱེ་འགྱུར་གྲང༌། ། གལ་ཏེ་བྱ་བ་ཡོད་ནི་ནི། ། ཆོས་འདི་བཟློག་བྱེད་མི་འགྱུར་རོ། ། རང་བཞིན་གྱིས་གྲུབ་པས་སྟོང་ན་དངོས་པོ་ཀུན་ཡོད་པ་མ་ཡིན་པས་ཐར་པའི་ཆེད་དུ་འབད་པས་ཅི་བྱ་ཞེས་སྟོང་པ་ཉིད་མ་སྐྲག་པ་ཁྱོད་ལ་འཇིགས་པ་སྐྱེ་བར་འགྱུར་གྲང་ནག་ལ་ཏེ་དོན་དམ་པར་བྱ་བ་ཞིག་ཡོད་ན་ནི་སྟོང་པ་ཉིད་ཀྱི་ཆོས་འདི་རྟོགས་པ་ལས་འཁོར་བ་བཟློག་པར་བྱེད་པར་མི་འགྱུར་རོ། ། དོན་དམ་པར་གྲུབ་པ་༼༢༥༢༽ལ་བྱ་བྱེད་མི་འཐད་པས་སུས་ཀྱང་ལྡོག་མི་ནུས་པའི་ཕྱིར་རོ། ། དཔེར་ན་སྨིག་སྒྱུ་ལ་ཆུའི་འདུ་ཤེས་བསྐྱེད་ཀྱང་ཚུར་མི་འགྱུར་བ་བཞིན་ནོ། ། ལྔ་པ། ཁྱོད་ལ་རང་ཕྱོགས་ཆགས་ཡོད་ཅིང༌། །
གཞན་གྱི་ཕྱོགས་ལ་མི་དགའ་ན། ། མྱ་ངན་འདས་པར་མི་འགྲོ་སྟེ། ། གཉིས་སྤྱོད་ཞི་བར་ཡོངས་མི་འགྱུར། ། དེ་ལྟར་གལ་ཏེ་འཁོར་བ་བཟློག་བྱེད་སྟོང་ལ་ཉིད་ཀྱི་ཕྱོགས་ནི་མཆོག་ཏུ་གྱུར་པ་ཡིན་ལ། གཞན་གྱི་ལུགས་ནི་ཕྱིན་ཅི་ལོག་ཡིན་ཞེས་རང་ཕྱོགས་ལ་ལྷག་པར་ཆགས་ཤིང༌། གཞན་ཕྱོགས་ལ་ཞེ་སྡང་བའི་མི་ཁྱོད་ལ་རང་ཕྱོགས་སྟོང་པ་ཉིད་ལ་ལྷག་པར་ཆགས་པར་ཡོད་པ་དེ་གཞན་གྱི་ཕྱོགས་ལ་ཞེ་སྡང་ཞིང་མི་དགའ་ན་དེ་མདོར་བར་མྱ་ངནལ་ལས་འདས་པའི་སར་མི་འགྲོ་སྟེ་བླང་དོར་གཉིས་སུ་བདེན་པར་ཞེན་པའི་སྤྱོད་པས་ཇི་སྲིད་དུ་ཞི་བར་ཡོངས་སྟེ་གཏན་མི་འགྱུར་རོ། ། དེ་ཉིད་ཀྱི་ཕྱིར། དེ་བཞིན་གཤེགས་པས། གང་ཞིག་ཆོས་ཐོས་རྗེས་སུ་ཆགས་འགྱུར་ཏེ། ། དེ་ནི་ཆོས་མིན་ཐོས་ནས་ཉམས་འགྱུར་ཏེ། །
དེ་ནི་ང་རྒྱལ་དྲེགས་བཅོམ་ཕྱིན་ལོག་ཅིང༌། ། ང་རྒྱལ་དབང་གིས་དེ་ཡི་སྡུག་བསྔལ་མྱོང་ཞེས་སོ། ། དཔེར་ན་སྡོམ་བརྩོན་འགའ་ཞིག་འཕགས་པ་དགེ་འདུན་སྡེ་བ་དགེ་བསྙེན་བྱས་ཏེ། དེའི་བྲམ་ཟེ་མཐོང་ནས་དེ་གསོད་པར་འདོད་པ་སྐྱེ་བ་བཞིན་ནོ། ། གཉིས་པ་ལ་བདུན། འབད་ན་ཐར་བ་ཐོབ་སླ་བ་དང༌། འཁོར་བ་ལ་སྐྱོ་བ་མ་བསྒོམ་ན་༼༢༥༣༽ཐར་པ་ཐོབ་མི་ནུས་པ་དང༌། འཁོར་བ་ལ་ཉེས་དམིགས་ཤིན་ཏུ་ཆེ་བས་ཐར་པ་ལ་འབད་རིགས་པ་དང༌། ཐོག་མ་ཉིད་ནསགནས་ལུགས་ཀྱི་དོན་བསྟན་པར་བྱ་བ་མིན་པ་དང༌། ལྟར་དཀྲི་བའི་རིམ་པ་དང༌།
དངོས་པོ་ཀུན་གྱི་གནས་ལུགས་མཐར་ཐུག་ངོ་བཽའི་དབྱེ་བ་མེད་པ་དང༌། དེས་ན་སྦྱིན་སོགས་བསོད་ནམས་ཀྱི་ཚོགས་དགོས་པར་གསུང་པ་ལ་འགལ་བ་མེད་པའོ། ། དང་པོ། གལ་ཏེ་མྱ་ངན་ལས་འདས་པའི་བདེ་བ་དམ་པ་ནི། སྒྲུབ་ཤིན་ཏུ་དཀའ་བའི་ཕྱིར་ཐོབ་མི་ནུས་ལ། སྲིད་པ་ནི་འབད་པ་མེད་པར་ཐོབ་སླ་བས་བདག་ཅག་དེ་ལ་འཇུག་གོ་ཞེ་ན། བྱེད་མེད་མྱ་ངན་འདའ་འགྱུར་ཞིང༌། ། བྱེད་པས་ཡང་སྲིད་འགྱུར་ཏེ་དེས། ། བསམ་ཁྲལ་མེད་པས་མྱ་ངན་འདས། འདས་པ་ཐོབ་སླ་གཅིག་ཤོས་མིན། །
དེ་ནི་ངེས་པར་བློ་ཕྱིན་་ཅི་ལོག་ཡིན་ཏེ། དགེ་མི་དགེའི་ལས་ཐམས་ཅད་ལ་བྱ་བ་ཐམས་ཅད་མེད་པར་ཁོང་དུ་ཆུད་པས་མྱ་ངན་ལས་འདས་པར་འགྱུར་ཞིང༌། དགེ་མི་དགེའི་བྱ་བ་སྣ་ཚོགས་བྱེད་པ་ལས་ཡང་སྲིད་པ་འགྲུབ་པར་འགྱུར་ཏེ། དེས་ན་བྱ་བྱེད་ཐམས་ཅད་ལོག་ཅིང་བསམ་ཁྲལ་མེད་པས་མྱ་ངན་ལས་འདས་པ་ཐོབ་སླ་ལ་ཅིག་ཤོས་འཁོར་བའི་བདེ་བ་ནི། བདེ་བླག་ཏུ་ཐོབ་པ་མིན་པས་མཁས་པས་ངལ་དུབ་སྣ་ཚོགས་ཀྱིས་བསྒྲིམ་མི་དགོས་པར་ཐོབ་པའི་མྱང་འདས་དོན་དུ་གཉེར་བ་སྤང་ནས། ངལ་༼༢༥༤༽དུབ་དང་བཅས་པའི་འཁོར་བ་དོན་དུ་གཉེར་མི་རིགས་སོ། ། དཔེར་ན་ནད་མེད་པའི་སྟོབས་སྒྲུབ་པ་ལ་རྐྱེན་མང་པོ་ཡོད་ཀྱང་དེ་མི་འདོད་ན་དེའི་རྐྱེན་དོན་དུ་མི་གཉེར་བ་བཞིན་ནོ། ། གཉིས་པ། བྱ་བྱེད་བསམ་ཁྲལ་མེད་པས་མྱ་ངན་ལས་འདས་པ་ཐོབ་ན་ཅིས་ཕྱིར་བསྟན་བཅོས་འདིར་མི་རྟག་པ་དང་སྡུག་བསྔལ་སོགས་སྟོན་ཞེ་ན། གང་ལ་འདི་སྐྱོ་ཡོད་མིན་པ། །
དེ་ལ་ཞི་གུས་ག་ལ་ཡོད། རང་ཁྱིམ་ལ་བཞིན་སྲིད་པ་ནི། ། འདི་ལས་འབྱུང་བར་བྱ་བར་དཀའ། འཁོར་བ་ལ་ཆགས་པའི་འགྲོ་བ་འཁོར་བ་ལ་སྐྱོ་བར་བྱ་བའི་ཕྱིར། འཁོར་བ་ལས་སེམས་སྐྱོ་བ་རྣམས་ནི་དེ་ལས་ངེས་པར་འབྱུང་བའི་ཕྱིར། མྱ་ངན་ལས་འདས་པའི་ལམ་བརྟེན་གྱི། འཁོར་བ་གད་ལ་ཉེས་པར་མཐོང་བའི་སྐྱོ་བ་ཡོད་པ་མ་ཡིན་པ་དེ་ངེས་འབྱུང་གི་བློ་མི་བསྐྱེད་ལ་དེ་མེད་པས་ཞི་བ་ཡོན་ཏན་ཅན་དུ་གུས་པའི་ངག་ལ་ཡོད། རང་གི་ཁྱིམ་སྙིང་པོ་ཆུད་ཡང་ཆགས་པ་ཡོངས་སུ་བཅད་དཀའ་བ་བཞིན་བློ་ཆུང་བ་རྣམས་སྲིད་པ་འདི་ནས་ངེས་པར་འབྱུང་བ་འབྲས་བུ་ཐོབ་དཀའ་ཏེ་སྲིད་པས་བཅིངས་པའི་ཕྱིར། དཔེར་ན་ཡུལ་ལ་སྲེད་པ་མི་ལྡོག་པ་དེ་མ་ཐག་བསད་པར་བྱ་བ་བཏུང་བ་དོན་དུ་གཉེར་བ་བཞིན་ནོ། ། གསུམ་པ།
དེ་ལྟར་འཁོར་བ་སྙིང་པོ་མེད་པར་བསམ་པ་ཉེས་པ་དུ་མའི་འབྱུང་གནས་སུ་བལྟས་ཏེ་ཐར་བ་ལ་འབད་རིགས་ཏེ། ལ་ལ་སྡུག་བསྔལ་ཟིལ་མནན་ཞིང༌། ། འཆི་བར་འདོད་པ་དག་སྣང་སྟེ། ། དེ་ཚེ་དེ་༼༢༥༥༽དག་གཏི་མུག་ཕྱིར། ། གོ་འཕང་དམ་པར་མི་འགྲོར་ཟད། ། དབང་ཕྱུག་ཆེན་པོ་དག་ཁྱིམ་སྤོང་བ་དང༌། དགོན་པར་ཐར་པའི་ཆེད་དུ་འབད་མི་ནུས་ཀྱང༌། ལ་ལ་དག་ནི་ནད་དང་སྡུག་བསྔལ་དང་སྡུག་པ་དང་བྲལ་བ་དང་མི་སྡུག་པ་དང་འཕྲད་པ་ལ་སོགས་པའི་སྡུག་བསྔལ་གྱིས་གཟིར་ཏེ། བདག་ལ་ཆགས་པ་དོར་ནས་མེ་དང་ཆུར་འཇུག་པས་འཆི་བདག་སྣང་སྟེ། གལ་ཏེ་དེ་ཁོ་ན་ལྟར་འཁོར་བ་སྡུག་བསྔལ་དུ་ངེས་པར་བྱས་ནས་བདག་ལ་ཆགས་པ་གཏན་དུ་བྲལ་བར་གྱུར་ན་མྱ་ངན་ལས་འདས་པའི་བདེ་བ་ཐོབ་པ་ཞིག་ན།
དེ་ཡོད་པ་མ་ཡིན་ཏེ། ཕྱིན་ཅི་ལོག་གི་མཐོང་བ་གཏི་མུག་ཤས་ཆེ་བའི་ཕྱིར། ཆགས་པ་བཅད་དེ་ཐར་པ་མྱ་ངན་ལས་འདས་པའི་གོ་འཕང་དམ་པར་མི་འགྲོ་སྟེ་བྱི་པ་དག་སྡུག་བསྔལ་ཉེ་བར་འཚེ་བའི་སྣུམ་བཅོས་ཀྱི་ཉོན་མོངས་པ་བཞུ་བར་བྱ་དགོས་ཀྱང་མ་རིག་པས་སེམས་བསྒྲིབ་པ་རྣམས་ནི་འདོད་ཆགས་ཀྱི་ནད་སེལ་བའི་རྒྱུ་ལ་ཐེ་ཚོམ་ཟ་བའི་ཕྱིར་རོ། ། དཔེར་ན་ནད་པ་ཁ་ཅིག་སྨན་མ་འཐུང་བར་ནད་ལས་མི་གྲོལ་བ་བཞིན་ནོ། ། བཞི་པ། འཁོར་བ་ཟད་པའི་ཐར་པ་དོན་དུ་གཉེར་བར་བྱ་བ་ཡིན་ན་དེ་ཐོབ་པའི་ཆེད་དུ་དེ་ཁོ་ན་ཉིད་བསྒོམ་པའི་གཏམ་ཁོ་ན་བྱ་བར་རིགས་ཀྱི་སྟོན་པས་སྦྱིན་པ་དང་ཚུལ་ཁྲིམས་ཀྱི་གཏམ་དག་ཀྱང་མཛད་པ་ཅི་ཞེ་ན། སྦྱིན་པ་དམན་པ་ལ་གསུངས་ཤིང༌། ། འབྲིང་༼༢༥༦༽ལ་ཚུལ་ཁྲིམས་གསུང་པ་སྟེ། ། མཆོག་ལ་ཞི་བ་གསུང་འགྱུར་བ། ། དེས་ན་རྟག་ཏུ་མཆོག་ཏུ་བྱོས། །
དང་པོ་ནས་དེ་ཁོ་ན་ཉིད་སྟོན་པ་མ་ཡིན་ཏེ། དབང་པོ་དམན་པ་དང་འབྲིང་པོ་དང་རབ་ཀྱི་དབྱེ་བས་རིམ་གྱིས་བཀྲི་བར་བྱ་དགོས་པ་ཡིན་ཏེ། འདི་ལྟར་ཐོག་མ་སྦྱིན་པ་ཙམ་ནུས་ལ་སྲོག་གཅོད་སོགས་སྤོང་མི་ནུས་པ་དག་ལ་སྦྱིན་པའི་གཏམ་བྱ་བ་ཡིན་པས་སྦྱིན་པའི་གཏམ་དབང་པོ་དམན་པ་ལ་གསུངས་ཤིང་རེ་ཞིག་ཚུལ་ཁྲིམས་དང་བསྒོམ་པའི་སྣོད་མིན་པའི་ཕྱིར་རོ། ། སྦྱིན་པ་ལ་གནས་ཟིན་པའི་དབང་པོ་འབྲིང་ལ་ཚུལ་ཁྲིམས་ཀྱི་གཏམ་གསུང་པ་སྟེ། ལྷ་དང་མིར་སྐྱེ་བའི་སྣོད་དུ་གྱུར་པའི་ཕྱིར། དབང་པོ་མཆོག་ལ་འཁོར་བ་ཞི་བའི་ཐབས་དེ་ཁོ་ན་ཉིད་བསྒོམ་པའི་གཏམ་གཙོ་བོར་གསུང་བར་འགྱུར་བ་དེས་ན་བདག་མཆོག་ཏུ་གྱུར་ཅིག་སྙམ་ཏེ་མྱ་ངན་ལས་འདས་པ་ལ་མངོན་པར་དགའ་བར་བྱ་རིགས་སོ། ། དཔེར་ན་རྒྱལ་བུ་གསུམ་གྱིན་ཚོད་ལྟར། ཡི་གེ་དང༌། བསྟན་བཅསོ་དང༌། མཚོན་ཆའི་ཐབས་སྟོན་པ་བཞིན་ནོ། །
ལྔ་པ། བསོད་ནམས་མིན་པ་དང་བོར་བཟློག ། བར་དུ་བདག་ནི་བཟློག་པ་དང༌། ། ཕྱི་ནས་ལྟ་བ་ཀུན་བཟློག་པ། ། གང་གི་ཤེས་ཏེ་མཁས་པ་ཡིན། ། རེ་ཞིག་དེ་ཉིད་བརྟན་པའི་སྣོད་དུ་མི་རུང་བ་ལ་བསྟན་ན། བྱ་བྱེད་མཐའ་དག་ལ་སྐུར་པ་བཏབ་ནས། དགེ་སྡིག་ལ་ཁྱད་པར་མེད་པར་ཤེས་ཏེ། སྡིག་༼༢༥༧༽པ་བྱས་ནས་ངན་འགྲོར་འགྲོ་བས། ཐོག་མར་དགེ་མི་དགེའི་ལས་རྒྱུ་འབྲས་བུ་བཅས་པ་བསྟན་ན་རྟོགས་སླབ་དང་བསོད་ནམས་མིན་པའི་སྡིག་པ་ལ་འཇུག་པ་འདི་དང་པྱི་མའི་ཉེས་པ་དུ་མའི་འབྱུང་གནས་ཡིན་པས་དང་པོར་བཟློག་པར་བྱ་བ་ཡིན་ལ་དེ་ཉིད་སྐབས་སུ་བབ་པའི་ཕྱིར་རོ། །
བར་དུ་ཕུང་པོ་དང་རྣམ་པ་ལྔར་སྤྱད་པའི་སྒོ་ནས་འཇིགས་ཚོགས་ལ་ལྟ་བ་ཉི་ཤུའི་ཞེན་ཡུལ་བཀག་པས་བདག་ཏུ་འཛིན་པ་ལྡོག་པ་དང་ཕྱི་ནས་རྒྱུད་སྣོད་དུ་རུང་བར་སོང་བ་ལ་བདག་མེད་པ་མ་ཟད་ཆོས་ཐམས་ཅད་རང་བཞིན་མེད་པར་བསྟན་ནས་མཐར་འཛིན་གྱི་ལྟ་བའི་གཞི་ཀུན་ལྡོག་པར་སྟོན་པ་སྟོད་དང་རྟེན་འབྱུང་རང་བཞིན་མེད་པར་དཀྲི་བའི་རིམ་པ་ལ་འཇུག་པ་གང་གིས་ཤེས་པ་དེ་གདུལ་བྱ་དཀྲི་བའི་རིམ་པ་ལ་མཁས་པ་ཡིན་ནོ། ། དེས་ན་ཚིགས་སུ་བཅད་པ་འདིས་ནི་སྐྱེས་བུ་གསུམ་གྱི་ལམ་གྱི་རིམ་པ་མ་ལུས་པ་ལེགས་པར་ཚང་བར་བསྟན་པ་སྟེ། དང་པོ་སྐྱེས་བུ་ཆུང་ངུའི་ལམ་བསོད་ནམས་མིན་པ་བཟློག་པ་ཚུལ་ཁྲིམས་ལས་བྱུང་བའི་བསོད་ནམས་བྱ་བའི་དངོས་པོ་དང༌། དེའི་བཟློག་ཕྱོགས་སྦྱིན་པ་དང་བསྒོམ་པ་ལས་བྱུང་བའི་བསོད་ནམས་བྱ་བའི་དངོས་པོ་གསུམ་པོ་བསྟན་པ་དང༌། བར་དུ་སྔ་མ་དེའི་རྒྱུད་སྦྱངས་པའི་གང་ཟག་འབྲིང་གི་རིགས་ཅན་ལ། སྔ་མ་དེའི་སྟེང་དུ། གཞི་ཕུང་པོ་ལྔ་པོ་༼༢༥༨༽རེ་རེ་ལ་བདག་དང་གཅིག་གམ། ཐ་དད། རྟེན་བརྟེན་པ། ལྡན་པ།
གནས་པ་ཡོད་མེད་ལྔ་རེས་དཔྱད་ན་བདག་མེད་པའི་ཚུལ་ངེས་པས་ལམ་གྱི་གཙོ་བོ་ཤེས་རབ་ཀྱི་བསླབ་པ་བསྟན་པས་དེའི་འཁོར་ཚུལ་ཀྲིམས་དང་ཏིང་འཛིན་གྱི་བསླབ་པ་གཉིས་ཤུགས་ཀྱིས་བསྟན་པས་བདག་མེད་ལ་ཕྲ་རགས་གིས་ཕྱེ་བ་དོན་མེད་དེ་ལམ་ཡོངས་སུ་ཚང་བར་བསྟན་པའི་ཕྱིར་རོ། ། དེ་ནས་ཐེག་པ་ཆེན་པོའི་རིགས་ཅན་ལ་ལྟ་བའི་གཞི་ཕྱི་ནང་གི་ཆོས་ཐམས་ཅད་སྤྲོས་པ་ཉེ་བར་ཞི་བ་སྟོང་དང་རྟེན་འབྱུང༌། རང་བཞིན་མེད་པ་གཤིས་ལ་ཁས་ལེན་ཐམས་ཅད་དང་བྲལ་བའི་བདེན་པ་གཉིས་ཀྱི་གནས་ཚུལ་གསལ་བར་བསྟན་པས་སྐྱེས་བུ་ཆེན་པོའི་ལམ་ཐབས་དང་ཤེས་རབ་ཀྱི་ལམ་ཚང་པའི་ཕྱིར་རོ། ། ཉན་རང་གི་ཆོས་བདག་མེད་རྟོགས་དགོས་མི་དགོས་པར་རྩོད་པ་དོན་མེད་དོ། ། དཔེར་ན་སྨན་པ་མཁས་པས་ནད་པ་ལ་སྐྱ་བཅོས་དང༌། སྣུམ་བཅོས་སྣ་ཚོགས་པ་བྱེད་པ་བཞིན་ནོ། ། དྲུག་པ་ནི། ཇི་ལྟར་ལེན་པ་མེད་པ་ཉིད་ཀྱིས་གོ་འཕང་མཆོག་ཏུ་འགྲཽ་ན་ལེན་པ་མེད་པ་ལ་རང་བཞིན་མེད་པ་མཐོང་དགོས་ན། དེ་ནི་ཡུལ་མཐའ་ཡས་པས་དེའི་ཡུལ་ཅན་ངེས་ཇི་ལྟར་བལྟ་ནུས། ཆོས་གཅིག་ཀྱང་ཡོངས་སུ་མ་ཤེས་ན།
སྡུག་བསྔལ་མཐར་བྱེད་པར་མི་སྲིད་དོ་ཞེ་ན། སྐྱོན་མེད་དེ། ། བཅོམ་ལྡན་འདས་སྐད་ཅིག་གཅིག་དང་ལྡན་༼༢༥༩༽པའི་ཤེས་རབ་ཀྱི་གང་རུང་ཤེས་པར་བྱ་བ་དང་བལྟ་བར་བྱ་བ་དང༌། མངོན་སུམ་དུ་བྱ་བ་དེ་ཐམས་ཅད་མངན་སུམ་དུ་མཛད་དོ་ཞེས་གསུང་པའི་དོན་བསྟན་པ་ནི། དངོས་པོ་གཅིག་གི་ལྟ་བོ་གང༌། ། དེ་ནི་ཀུན་གྱི་ལྟ་བོར་བཤད། ། གཅིག་གི་སྟོང་ཉིད་གང་ཡིན་པ། ། དེ་ཉིད་ཀུན་གྱི་སྟོང་ཉིད་དོ། དང་པོ་གཅིག་གི་རང་བཞིན་གྱིས་གྲུབ་པས་སྟོང་པའི་གནས་ལུགས་ལྟ་བ་པོ་གང་ཡིན་པ་དེ་ནི་དངོས་པོ་ཀུན་གྱི་ཆོས་ལྟ་བ་པོ་ལ་བཤད་དེ། ཏིང་འཛིན་རྒྱལ་པ་ལས།
གཅིག་གིས་ཐམས་ཅད་ཤེས་འགྱུར་ཞིང༌། ། གཅིག་གིས་ཐམས་ཅད་མཐོང་བར་འགྱུར་ཞེས་དང༌། འཕགས་པ་ནམ་མཁའ་མཛོད་ཀྱི་ཏིང་ངེ་འཛིན་ལས། གང་གིས་ཆོས་གཅིག་སྒོ་ནས་ཆོས་རྣམས་ཀུན། ། སྒྱུ་མ་སྨིན་རྒྱུ་འདྲ་ཞིང་བཟུང་མེད་ལ། ། ཞེས་གསུངས་པ་ལྟར། རྒྱ་མཚོའི་ཆུའི་ཐིག་པ་གཅིག་འཐུང་བས་གཞན་རྣམས་ལན་ཚྭ་ཅན་དུ་ཤེས་པ་བཞིན། དངོས་པོ་གཅིག་གི་སྟོང་པ་ཉིད་གང་ཡིན་པ་དེ་ནི་ཀུན་གྱི་སྟོང་པ་ཉིད་དོ། ། སྟོང་ཉིད་དེ་ཉིད་ཆོས་ཀུན་གྱི་གནས་ལུགས་དང༌། དེ་ལ་སྔོ་སེར་ལྟར་རྣམ་པ་མི་འདྲ་བ་མི་འཆར་བའི་སྟོང་ཉིད་ཀྱི་ལྡོག་ནས་རང་བཞིན་མེད་པ་ཙམ་དུ་གཅིག་གིས།
རྗེས་དཔག་ལ་ལྟོས་ན་བུམ་པ་རང་བཞིན་མེད་པར་རྟོགས་པ་དེ་ཉིད་ཀྱིས་སྣམ་བུ་རང་བཞིན་༼༢༦༠༽མེད་པར་རྟོགས་པས་མ་ཁྱབ་སྟེ་དངོས་རྟོགས་དང་ཤུགས་རྟོགས་གཉིས་ཀར་མི་རུང་བའི་ཕྱིར་རོ། ། སྣོད་ཐ་དད་པའི་ནང་གི་ནམ་མཁའ་བཞིན་ནོ། ། བདུན་པ་ནི། གལ་ཏེ་ཐམས་ཅད་སྟོང་པ་ཡིན་པས་སྤང་བར་བྱ་བ་ཡིན་ན། མདོ་ལས། གུས་པར་བྱ་སྟེ་བསོད་ནམས་དག་བྱའོ་ཞེས་གསུངས་པ་ཅི་ཞེ་ན། འགལ་བ་མེད་དེ། ཆོས་ཆགས་དེ་བཞིན་གཤེགས་རྣམས་ཀྱིས། ། མཐོ་རིས་འདོད་པ་རྣམས་ལ་གསུང༌། ། ཐར་པ་འདོད་རྣམས་ལ་དེ་ཉིད། །
སྨད་འགྱུར་གཞན་དུ་སྨྲོས་ཅི་དགོས། ། དེ་ཁོ་ན་ཉིད་རྟོགས་པ་བཏང་སྙོམས་སུ་བྱས་ནས་སྦྱིན་སོགས་ཀྱི་ཆོས་ལ་ཆགས་པ་ལ་དེ་བཞིན་གཤེགས་པ་རྣམས་ཀྱིས་ངན་འགྲོས་འཇིགས་པ་སྐྱེ་འཇིག་ཕྲ་མོ་བསྒོམ་མི་ནུས་པའི་མཐོ་རིས་འདོད་པ་རྣམས་ལ་གསུང་པ། ཐར་པ་འདོད་པ་རྣམས་ལ་མཐོ་རིས་ཙམ་དོན་དུ་གཉེར་བ་དེ་ཉིད་ཀྱང་སྨད་པར་འགྱུར་ན་གཞན་དུ་སྡིག་པ་ལ་ཆགས་པ་སྨྲོས་ཅི་དགོས་ཏེ། མྱ་ངན་ལདས་འདས་པའི་དབྱིངས་སུ་ཆོས་རྣམས་ཀྱང་སྤང་བར་བྱ་ན། ཆོས་མིན་བལྟ་ཅི་སྨྲོས། དཔེར་ན་འཁོར་ལོས་བསྒྱུར་བའི་རྒྱལ་པོ་དུང་ཞེས་བྱ་བ་འབྱུང་བར་བསྟན་པ་ན་དགེ་སློང་ཞིག་གིས་བདག་དེར་གྱུར་ཅིག་ཅེས་སྨོན་ལམ་བཏབ་པས་སྟོན་པས་སྨད་པ་བཞིན་ནོ། ། གསུམ་པ་ལ་ལྔ། སྣོད་མིན་པ་ལ་དེ་ཁོ་ན་ཉིད་བསྟན་པར་བྱ་བ་མིན་པ་༼༢༦༡༽དང༌། དེ་ཁོ་ན་ཉིད་རྟོགས་པའི་ཐབས་དང༌། སྒོ་སྣ་ཚོགས་ནས་བསྟན་པའི་དགོས་པ་དང་དེ་ཁོ་ན་ཉིད་རྟོགས་པ་ལ་འབད་པར་གདམས་པ་དང༌།
དེ་ལྟར་གོམས་ན་ངེས་པར་མྱང་འདས་ཐོབ་ནུས་པའོ། ། དང་པོ། གལ་ཏེ་སྟོང་ཉིད་ཉིད་རྟོགས་པས་སྡུག་བསྔལ་མཐའ་དག་ལྡོག་ན་དེ་ཁོ་ན་ཉིད་གཅིག་པུ་བསྟན་པར་རིགས་སོ་ཞེ་ན། བསོད་ནམས་འདོད་པས་སྟོང་པ་ཉིད། ། ཀུན་ཚེ་བརྗོད་པར་བྱ་མིན་ཏེ། ། གནས་མིན་གནས་ལ་སྦྱར་བའི་སྨན། ། དུག་ཏུ་འགྱུར་བ་མ་ཡིན་ཀནམ། ། དང་པོ་ནས་སྟོང་པ་ཉིད་སྟོན་པ་མིན་ཏེ་སྣོད་ཀྱི་ཁྱད་པར་ལ་ལྟོས་དགོས་པའི་ཕྱིར་སྣོད་མིན་པ་ལ་སྟོང་པ་ཉིད་བསྟན་ན་ཕུང་བའི་རྒྱུར་འགྱུར་ཏེ། ཡང་ན་བློར་མི་ཆུད་པས་སྟོང་པ་ཉིད་སྤོང་བར་འགྱུར་ལ། ཡང་ན་ཐམས་ཅད་ཡོད་པ་མིན་པའི་དོན་སྟོང་པ་ཉིད་ཅང་མེད་ཞིག་ལ་གོ་ནས་རྒྱུ་འབྲས་ལ་འཛོམ་བག་མི་བྱེད་པས་ངན་སོང་དུ་འགྲོ་བར་འགྱུར་ལ་དེའི་ཕྱིར་སྙིང་རྗེ་ཅན་སེམས་ཅན་རྗེས་སུ་འཛིན་པའི་བསོད་ནམས་འདོད་པས་སྟོང་པ་ཉིད་སྣོད་མ་བརྟགས་པར་དུས་ཀུན་གྱི་ཚེ་བརྗཽད་པར་བྱ་བ་མིན་ཏེ།
གནས་མ་ཡིན་པར་སྦྱར་བའི་སྨན་ཆེན་པོ་རོ་ཞིམ་པ་ཡིན་ཀྱང་བཏང་ན་དུག་ཏུ་འགྱུར་བ་མིན་ནམ་ཅི་སྟེ་སྣོད་ཀྱི་ཁྱད་པར་མ་བརྟགས་པར་དང་པོ་ནས་སྟོང་པ་ཉིད་བསྟན་པར་མི་རིགས་སོ། ། དཔེར་ན་དུག་ཞི་བར་བྱེད་པའི་སྨན་དུག་མེད་པ་༼༢༦༢༽ཞིག་ལ་བཏང་བས་དེ་བསད་པ་ལྟར་རོ། ། གཉིས་པ། ཇི་ལྟར་ཀླ་ཀློ་སྐད་གཞན་གྱིས། ། བཟུང་བར་མི་ནུས་དེ་བཞིན་དུ། ། འཇིག་རྟེན་པ་ཡི་མ་གཏོགས་པ། ། འཇིག་རྟེན་བཟུང་བར་ནུས་མ་ཡིན། ། ཐོག་མར་འཇིག་རྟེན་རྣམས་གྲགས་པའི་ཇི་ལྟར་གནས་པའི་དངོས་པོ་དང་མཐུན་པར་བསྟན་པར་བྱ་སྟེ། ཇི་ལྟར་ཀླ་ཀློ་སྐད་གཞན་གྱིས་རྗེས་སུ་བཟུང་བར་མི་ནུས་ཀྱི་རང་གི་སྐད་ཀྱིས་བསྟན་པར་བྱ་བ་དེ་བཞིན་དུ་འཇིག་རྟེན་ལ་གྲགས་པའི་སྦྱིན་སོགས་ཀྱི་དངོས་པོ་བློ་དང་མཚམས་པར་ཐོག་མར་བསྟན་པར་བྱ་སྟེ། ཀུན་རྫོབ་ཀྱི་དངོས་པོ་ཇི་ལྟར་གནས་པ་བསྟན་པ་འཇིག་རྟེན་པ་ཡི་མ་རྟོགས་པར་འཇིག་རྟེན་པ་དོན་དམ་པའི་བདེན་པ་རྟོགས་པ་ལ་བཟུང་བར་ནུས་པ་མིན་གྱི།
ཐ་སྙད་བདེན་པ་ཐབས་སུ་གྱུར་པ་དང༌། དོན་དམ་བདེན་པ་ཐབས་བྱུང་གྱུར་པ་སྟེ་ཞེས་གསུངས་པ་ལྟར། འཇིག་རྟེན་ཡང་འཇིག་རྟེན་པའི་དངོས་པོ་རྣམ་པར་བཞག་པའི་སྒོ་ནས་དེ་ཁོ་ན་ཉིད་ལ་གཞུག་ནུས་ཀྱི། འཇིག་རྟེན་པའི་ཀུན་རྫོབ་ལ་མ་ཞུགས་པར་ན་མཀས་པ་སུས་ཀྱང་བདག་དང་ཆོས་གཉིས་སྒྱུ་མ་ལྟ་བུ་དོན་དམ་པའི་ངོ་བོ་བརྗོད་དུ་མེད་པ་གཟུང་བར་མི་ནུས་པས། འཇིག་རྟེན་པའི་ཀུན་རྫོབ་ཇི་ལྟ་བ་བཞིན་བཞུགས་པས་ནི་སྒྱུ་མ་ལྟ་བུར་འཛིན་ནུས་ལ། དེ་ལ་ཞུགས་པས་ཤིན་ཏུ་དོན་དམ་པའི་ཆོས་ཀྱི་དབྱིངས་ལ་འཇུག་ནུས་པའི་རིམ་པ་འཇིག་རྟེན་ཞེས་པ་༼༢༦༣༽རྒན་པོ་བློ་རང་ག་པའི་གྲུབ་མཐའ་བློ་མ་བསྒྱུར་བར་མི་གཟུང་གིས་གང་ཡིན་ན། མངོན་པའི་བསྟན་བཅོས་ལས་མཚན་ཉིད་སོགས་རྫས་ཡོད་དང༌། དབུ་མ་ནས་རིག་པས་དཔྱད་བཟོད་པ་གཉིས་ཀ་ལྟར་མ་ཡིན་ལ། འདིར་ཐ་སྙད་དཔྱོད་པའི་ཚད་མ་འདིས་གང་ལེགས་པར་གྲུབ་པ་འདི་ལ་འཇིག་རྟེན་ཞེས་བཞག་པས། ཐ་སྙད་ཚད་མས་བཞག་པ་དོན་དམ་དཔྱོད་པའི་ཚད་མས་མི་དགག །
འགོག་ན་ཇི་སྙེད་མཁྱེན་པ་མི་སྲིད་ལ། དོན་དམ་དཔྱོད་པའི་ཚད་མས་བཀག་པ་ཐ་སྙད་ཚད་མས་མི་བཞག ། འཇོག་ན་ཇི་ལྟ་མཁྱེན་པ་མི་སྲིད་པས། བདེན་པ་གཉིས་གཞལ་བའི་བློ་གཉིས་ཀྱི་གཞལ་བྱ་བདེན་པ་གཉིས་སུ་ངེས་པས་འཇལ་བྱ་ཀྱི་བློ་དེ་ཡང་རྣམ་པ་གཉིས་སུ་མེད་པས་་་་་་་་་་་་་་་་་་་་་་་་་་ན་རིམ་གྱིས་དངོས་པོ་ཀུན་རྫོབ་འཇིག་རྟེན་གྱི་འཇུག་པ་དང་དེ་ནས་དོན་དམ་པའི་བདེན་པ་བསྟན་པར་བྱ་རིགས་སོ། ། དཔེར་ན་ཁྱེའུ་གཞོན་ནུ་སྐད་གཞན་གྱིས་དོན་ཁོང་དུ་ཆུད་མི་ནུས་པ་བཞིན་ནོ། ། གསུམ་པ་ནི། དེ་ལྟར་ཐབས་གང་གིས་རྟོགས་པར་བྱ་ཞེ་ན། ཡོད་དང་མེད་དང་ཡོད་མེད་དང༌། ། གཉིས་ཀ་མིན་ཞེས་ཀྱང་བསྟན་ཏེ། ། ནད་ཀྱི་དབང་གིས་ཐམས་ཅད་ཀྱང༌། །
སྨན་ཞེས་བྱ་བར་འགྱུར་མིན་ནམ། འཇིག་རྟེན་པ་རྣམས་ཡང་དག་པའི་དོན་ལ་བཟུང་བའི་ཐབས་༼༢༦༤༽སུ་སྟོན་པས། མེད་་པ་ལྟ་བ་སྤང་བའི་ཆེད་དུ་གདུལ་བྱ་རྣམས་ལ་སྣང་ཙམ་རྟེན་འབྲེལ་གྱི་དངོས་པོ་ལ་དགོངས་ནས་ཡོད་པར་བསྟན་པ་དང༌། དངོས་པོར་བདེན་པར་འཛིན་པ་སྤང་བའི་ཕྱིར་དོན་དམ་དཔྱོད་བྱད་ཀྱི་རགིས་ངོ་ལ་ལྟོས་ནས་རང་བཞིན་མེད་པར་བསྟན་པ་དང༌། རྣམ་པ་གཉིས་ཀར་ལྟ་བ་སྤང་བའི་ཕྱིར་ནི་ཡོད་པ་དང་མེད་པ་དང༌། ཡོད་མེད་ཀྱི་མཐར་ལྟ་བ་སྤྲོས་པ་ཐམས་ཅད་སྤང་བའི་ཕྱིར་དངོས་པོ་ཡོད་མེད་གཉིས་ཀར་རང་བཞིན་གྱིས་གྲུབ་པ་མིན་ཞེས་ཀྱང༌། བསྟན་པས་ཕྱིན་ཅི་ལོག་གི་ཞེན་པའི་ནད་ཀྱི་དབང་གིས་ཐམས་ཅད་ཀྱང་ནི་འཛིན་པ་དེ་དང་དེ་སེལ་བའི་སྨན་ཞེས་བྱ་བ་འགྱུར་མིན་ནམ་འགྱུར་བ་ཁོ་ན་ཡིན་པས་དེས་ན་སྟོན་པའི་གསུང་མཐའ་དག་གདུལ་བྱ་སོ་སོ་ལ་ལྟོས་ནས་ཐམས་ཅད་མྱ་ངན་ལས་འདས་པ་ཐོབ་པའི་ཐབས་སུ་འགྱུར་རོ། ། དེ་དག་གི་གདུལ་བྱའི་དབང་གིས་བྱེ་བྲག་དུ་མ་ཞིག་སྨན་དུ་འགྱུར་གྱི། ། གཅིག་ཉིད་ཐམས་ཅད་དུ་ཉེ་བར་མཁོ་བ་མ་ཡིན་ནོ། ། དཔེར་ན་སྤུན་གསུམ་ཡོད་པ།
གཅིག་རབ་ཏུ་བྱུང༌། གཉིས་པ་གནོད་སྦྱིན་རྫུ་འཕྲུལ་ཆེ་བ་ཞིག་ཏུ་གྱུར། གསུམ་པ་ཡི་དྭགས་སྐར་མདའ་གདོང་དུ་གྱུར་པ། གཉིས་ཀ་དགེ་སློང་གི་གན་དུ་འོང་བ། དགེ་སློང་དེས་གནོད་སྦྱིན་ལ་ལོངས་སྤྱོད་ཀྱི་རྒྱུའི་སྦྱིན་པ་དང་ཚུལ་ཁྲིམས་ཀྱི་སྐྱོན་ཡོན་བཤད། ཡི་དྭགས་སྡུག་བསྔལ་གྱི་རྒྱུ་༼༢༦༥༽ཤེས་པའི་ཕྱིར་བཏུང་བ་བྱིན་ནས་སྡུག་བསྔལ་ཞི་བར་བྱས་ནས་སེར་སྣའི་སྐྱོན་བརྗོད་པ་བཞིན་ནོ། ། བཞི་པ། དེ་ལྟར་ཡོད་མེད་གཉིས་ཀ་གཉིས་མེད་དུ་བསྟན་པ་དགོས་པ་ཅི་ཡོད་སྙམ་ན། ཡང་དག་མཐོང་ལ་གནས་མཆོག་ལ། ། ཅུང་ཟད་མཐོང་ན་བཟང་འགྲོ་སྟེ། །
དེ་ཕྱིར་ནང་བདག་བསམ་པ་ལ། ། མཁས་པས་རྟག་ཏུ་བློ་གྲོས་བསྐྱེད། དོན་དམ་པའི་བདེན་པ་དེ་ཉིད་འཇིག་རྟེན་ལས་འདས་པའི་ཤེས་རབ་ཀྱིས་ཡང་དག་པར་མཐོང་ན་གནས་པའི་མཆོག་མྱ་ངན་ལས་འདས་པའི་གོ་འཕང་མཆོག་ཏུ་འགྲོ་ལ། འཇིག་རྟེན་པའི་སྒོ་མ་བྱུང་ཐོས་བསམ་གྱིས་ཤེས་རབ་ཀྱིས་ཅུང་ཟད་མཐོང་ན་བཟང་འགྲོ་སྟེ། གང་གི་ཕྱིར་དེ་ལྟར་ཡིན་པ་དེའི་ཕྱིར་ནང་གི་བདག་ཉིད་སྟོང་པ་ཉིད་བསམ་པ་ལ་མཁས་པའི་བློ་གྲོས་རྟག་ཏུ་བསྐྱེད་པར་བྱའོ། ། དཔེར་ན་རྐུན་པོ་འགའ་ཞིག་གིས་གཙུག་ལག་ཁང་དུ་འགྲཽ་བ་ལ་དགེ་སློང་ཞིག་གིས་ངེད་ཅག་ལ་སྐྱེས་ལོངས་ཤིག་ཞེས་བསླབ་པའི་གཞི་སྦྱིན་པར་བརྩམས་པས་དེས་ཀྱང་ལོག་གཡེམ་ཙམ་སྤང་ནུས་པས་དེ་བླང་བས་རྒྱལ་པོའི་ཁ་བ་སུ་རྐུབ་ལ་ཞུགས་པས་དེར་བུ་མོ་ཆོས་མ་ཡིན་པས་མགྲོན་དུ་གཉེར་ནས་དེས་ཀྱང་འདོད་པར་མ་གྱུར་པ་རྒྱལ་པོས་ཤེས་དེ། དེ་མགུ་ནས་བཙུན་མོ་རྒྱན་གྱིས་བརྒྱན་པ་བྱིན་པ་ལྟ་བུའོ། ། ལྔ་པ་ལ་གཉིས། དངོས་དང༌། དེ་ཉིད་ཤེས་པས་གྲོལ་ཡང་ཁ་༼༢༦༦༽ཅིག་མ་གྲོལ་བའི་རྒྱུ་མཚན་ནོ། །
དང་པོ། དེ་ཉིད་ཤེས་པས་གལ་ཏེ་འདིར། ། མྱ་ངན་འདས་པ་མ་ཐོབ་ཀྱང༌། ། སྐྱེ་བ་ཕྱི་མར་འབད་མེད་པར། ། ངེས་པར་ཐོབ་འགྱུརལས་བཞིན་ནོ། གལ་ཏེ་དེ་ཁོ་ན་ཉིད་རྟོགས་པ་ལ་གོམས་པར་བྱས་པའི་སྒོ་ནས་རྟེན་འབྱུང་སྒོས་པའི་མཐའ་ཐམས་ཅད་དང་བྲལ་བའི་དེ་ཉིད་ཤེས་པས་གལ་ཏེ་སྐྱེ་བ་འདིར་མྱ་ངན་ལས་འདས་པ་མ་ཐོབ་ཀྱང་སྐྱེ་བ་ཕྱི་མར་རྐྱེན་དབེན་པ་བརྟེན་པ་ཙམ་གྱིས་འབད་པ་མེད་པར་ངེས་པར་ཐོབ་པར་འགྱུར་ཏེ། གཏི་མུག་གི་བྱས་པའི་སྐྱེ་ནས་མྱོང་འགྱུར་གྱི་ལས་བཞིན་ནོ། ། དེས་ན་རྣམ་དཔྱོད་དང་ལྡན་པ་སུ་ཞིག་དེ་ཁོ་ན་ཉིད་རྟོགས་པ་ལ་འབད་པར་མི་བྱེད། འཕགས་པས་རྫོགས་སངས་རྒྱས་རྣམས་མ་བྱུང་ཞིང༌། ། ཉན་ཐོས་རྣམས་ཀྱང་ཟད་པ་ན། །
རང་སངས་རྒྱས་ཀྱི་ཡེ་ཤེས་ནི། ། བསྟན་པ་མེད་པར་རབ་ཏུ་འབྱུང༌། ། ཞེས་པའི་ཕྱིར། དཔེར་ན་ཨ་སྨྲའི་འབྲས་བུ་སྨིན་པ་ཟོས་ནས་ས་བོན་འཛུག་པ་དེ་དུས་གཞན་དུ་ཡང་འབྲས་བུ་ཐོབ་པ་བཞིན་ནོ། ། གཉིས་པ། གལ་ཏེ་དེ་ཁོ་ན་ཉིད་ཤེས་པ་དུ་མ་ཡོད་ཀྱང་སྲིད་པ་ལས་གྲོལ་བདག་མི་སྣང་བ་ཅི་ཞེ་ན། བསམ་བཞིན་པ་ནི་བྱ་བ་ནི། ། ཀུན་ལ་འགྲུབ་པ་ཤིན་ཏུ་དཀོན། ། འདི་ན་མྱང་འདས་མེད་མིན་གྱི། ། སྦྱོར་དང་གྲོལ་རྣམས་རྙེད་པར་དཀའ། །
དེ་ལྟར་དེ་ཉིད་ཤཻས་པས་མ་གྲོལ་བ་ལ་ལར་སྣང་མོད་ཀྱི་བསམ་པ་ཙམ་འབྲས་བུའི་སྒྲུབ་བྱེད་མིན་གྱི་༼༢༦༧༽རྒྱུ་རྐྱེན་ཚོགས་པ་ཡིན་ལ་དེ་ཡང་ཤིན་ཏུ་རྙེད་པར་དཀའོ། ། དེས་ན་བསམ་བཞིན་པ་ན་དེ་ཙམ་གྱིས་འབྲས་བུའི་བྱ་བ་ནི་ཐར་པ་མ་ཟད་ཀུན་ལ་གྲུབ་པ་ཤིན་ཏུ་དཀོན་པས་སངས་རྒྱས་ཀྱི་བསྟན་པ་འདི་ལའང་མྱང་འདས་དོན་དུ་གཉེར་བ་མེད་པ་མིན་གྱི་དེ་ལྟ་ན་ཕྱིའི་རྐྱེན་དགེ་བའི་བཤེས་གཉེན་དང༌། ནང་གི་རྐྱེན་ཚུལ་བཞིན་ཡིད་ལ་བྱེད་པ་སོགས་རྒྱུ་རྐྱེན་སྦྱོར་ཞིང་འཕྲད་པ་རྙེད་དཀའ་བ་དང༌། ། དེའི་ཕྱིར་རྣམ་པར་གྲོལ་བར་རྣམས་རྙེད་དཀའ་བ་ཡིན་ནོ། ། དཔེར་ན་གདོལ་བ་མོ་རྐུན་བཙུག་པ་ཞིག་ཉེས་པ་དེ་དང་བྲལ་བ་ཡིན་ཀྱང༌། ཁོ་མོ་ནི་གཏུམ་པོ་ཉིད་ཡིན་པས་ལྷ་ཁང་དང་ཉེ་བར་ལྕགས་ལྡན་པ་བྱེད་ཅེས་ལྕགས་ལྡག་མི་ཕོད་དེ། ། གལ་ཏེ་བྱེད་ན་ཉེས་པ་དེ་ལས་གྲོལ་བར་འགྱུར་པ་ལྟར་སེམས་ཅན་རྣམས་རང་ལ་དམན་པར་སེམས་ནས་སངས་རྒྱས་ལ་མི་སྦྱོར་ལ། གལ་ཏེ་སྦྱོར་བཟོད་ན་སངས་རྒྱས་ཐོབ་པར་གྱུར་རོ། ། བཞི་པ་གལ་ཏེ་དུས་ཡུན་རིང་པོ་ཐོག་མ་མེད་པ་ནས་བཞུགས་པ་ཉོན་མོངས་པའི་ཚོགས་འདི་ལ་ཟད་པ་ཡོད་པ་ཇི་ལྟར་ངེས་ཞེ་ན། ལུས་ལ་ཡོན་ཏན་མེད་ཐོས་ནས། །
འདོད་ཆགས་ཡུན་རིང་མི་གནས་ཏེ། ། ལམ་འདི་ཉིད་ཀྱིས་ཐམས་ཅད་ཀྱང༌། ། ཟད་པར་འགྱུར་བ་མ་ཡིན་ནམ། ། འདི་ན་དུས་ཡུན་རིང་པོས་ཀྱང་བདག་དང་བདག་གི་བར་བཟུང་ཞིང་བསྐྱེད་པ་ལུས་ལོངས་སྤྱོད་སྣ་ཚོགས་པ་དག་གིས་༼༢༦༨༽ཉེ་བར་གསོས་ཀྱང་འཇིགས་པ་ཆོས་ཅན་བྱས་པ་མི་ཤེས་པ་ཡོན་ཏན་མེད་པར་ཐོས་ནས་མཁས་པ་ལ་སྐད་ཅིག་དེར་འདོད་ཆགས་མི་སྐྱེས་ན་རྟེན་འབྱུང་སྤྲོས་པ་ཉེ་བར་ཞི་བའི་ལམ་ཡུན་རིང་དུ་བསྒོམ་པའི་ལམ་གྱིས་འདོད་ཆགས་ཐམས་ཅད་དང་བྲལ་བར་ཟད་པར་འགྱུར་བ་མ་ཡིན་ནམ། ། དེའི་ཕྱིར་ཕྱི་དང་ནང་གི་བདག་ཉིད་ཀྱི་དངོས་པོ་ཐམས་ཅད་རང་བཞིན་གྱིས་སྟོང་པ་ཉིད་སྙིང་པོ་མེད་པར་མཐོང་བའི་ཕྱིར་འདོད་ཆགས་ལ་སོགས་པའི་ཉོན་མོངས་པའི་འཆིང་བ་མ་ལུས་པ་བཅད་པ་ལས་གྲོལ་བ་ཡོད་པ་ཤེས་པར་བྱའོ། ། དཔེར་ན་ཙན་ཀས་གསེར་བསྒྱུར་གྱིས་རྩིས་གསེར་ཅུང་ཟད་གྲུབ་པ་ན། ཐབས་འདིས་གསེར་མང་པོ་བསྒྲུབ་ནུས་སོ་སྙམ་ནས་ཅུང་ཟད་དེ་དོར་བ་བཞིན་ནོ། ། མཁས་པས་ལུས་ལ་ཡོན་ཏན་མེད་པ་ཐོས་ནས་ཆགས་པ་དོར་པར་བྱའོ། ། གསུམ་པ། ཐོག་མ་མེད་པའི་དུས་ནས་ཞུགས་པའི་སྐྱེ་བའི་རྒྱུན་ལ་ཇི་ལྟར་མཐའ་ཡོད་པར་འགྱུར་ཞེ་ན།
ཇི་ལྟར་ས་བོན་མཐའ་མཐོང་ཞིང༌། ། དེ་ལ་ཐོག་མ་ཡོད་མིན་ལྟར། ། དེ་བཞིན་རྒྱུ་ནི་མཚད་ཕྱིར། ། སྐྱེ་བའང་འབྱུང་བར་མི་འགྱུར། ། ཇི་ལྟར་ནས་ལ་སོགས་པའི་ས་བོན་མེས་ཚིག་པ་སོགས་ལས་མཐའ་མཐོང་ཞིང་དེ་ལ་ཐོག་མ་ཡོད་པ་མིན་པ་ལྟར་དེ་བཞིན་དུ་གཉེན་པོའི་སྟོབས་ཀྱིས་གང་ཟག་གི་བདག་འཛིན་ཟད་པར་སྤང་བས་སྲིད་པར་སྐྱེ་༼༢༦༩༽བའི་རྒྱུ་ནི་མཚང་བའི་ཕྱིར། ལས་ཉོན་གྱིས་ཡང་སྲིད་པ་སྐྱེ་བའང་འབྱུང་བར་མི་འགྱུར་རོ། ། དེས་ན་སྐྱེ་བ་གཅིག་ནས་གཅིག་ཏུ་བརྒྱུད་པའི་རྒྱུ་ཅན་ཐོག་མ་མེད་པའི་དུས་ནས་འཇུག་ཅིང་ཐོག་མ་མི་རྙེད་པའི་རྣམ་པར་འབྱུང་བའི་ས་བོན་སྐད་ཅིག་སྐད་ཅིག་གིས་སྐྱེ་བ་ལ་མ་རིག་པ་དང་ལས་དང་རང་གི་སྐད་ཅིག་སྔ་མས་ཉེར་ལེན་གྱི་རྒྱུ་བྱས་ལས་དང་ཉོན་མོངས་པས་ལྷན་ཅིག་བྱེད་པའི་རྐྱེན་བྱེད་ནས་སྐྱེ་བ་བར་མ་ཆད་པར་འཇུག་པ་འབྱུང་བས་ཉོན་མོངས་པ་ལྟོས་པའི་ལས་ཀྱིས་མཐར་ཕྱིན་པར་ནུས་ལ། ཉོན་མོངས་པ་དེ་དག་ཡེ་ཤེས་ཀྱི་སེམས་བསྲེགས་དངོས་པོ་རང་བཞིན་མེད་པར་མཐོང་བ་ལ། སྲེད་ལེན་སོགས་ཉོན་མོངས་པའི་གྲོགས་མེད་པས་ལས་རྐྱང་པས་འཁོར་བ་འགྲུབ་མི་ནུས་པས་སྐྱེ་བའི་ཡ་མཐའ་ཐུག་མེད་དུ་གྱུར་ཀྱང་ཕྱི་མའི་མཐའ་མཐོང་བ་དེ་སྐྱེ་བའི་གེགས་དང་ལྡན་ཞིང་རྐྱེན་མི་ཚང་བའི་ཕྱིར་རོ། ། འོན་ཀྱང་བྱང་ཆུབ་སེམས་དཔའ་རྣམས་ནི་སྨོན་ལམ་གྱི་དབང་གི་དངོས་པོ་རང་བཞིན་མེད་པར་མཐོང་བས་སེམས་ཅན་གྱི་དོན་ལ་སྦྱོར་ཞིང་དེ་ལ་ཞེན་པ་ཡང་མེད་ལ།
སྒྱུ་མའི་ལྟད་མོ་ལྟར་སྤྱོད་པ་མཆོག་ཏུ་དགའ་བ་རྨད་དུ་བྱུང་བ་ཞིག་མཛད་པ་ནི་ཉེ་བ་འཁོར་གྱིས་ཞུས་པའི་མདོ་ལས། འདི་ན་སེམས་ཅན་སྲོག་འགའ་ཡོད་མིན་ལ། ། རྒྱལ་བའི་དབང་པོས་སེམས་ཅན་སྨིན་པའང་མཛད། ། སེམས་༼༢༧༠༽ཅན་ཡོད་པ་མིན་པའང་དོན་མཛད་པ། ། འདི་ནི་ཁྱོད་ཀྱི་དཀའ་སྤྱོད་ཆེན་པོའོ་ཞེས་གསུངས་སོ། ། དཔེར་སྣུམ་ཟད་པའི་མར་མེ་བཞིན་ནོ། ། གཉིས་པ་ལེའུའི་མཚན་བསྟན་པ་ནི། བྱང་ཆུབ་སེམས་དཔའི་རྣལ་འབྱོར་སྤྱོད་པ་བཞི་བརྒྱ་པ་ལས་སློབ་མ་ཡོངས་སུ་སྐྱོང་བ་ཞེས་བྱ་བ་སྟེ་རབ་ཏུ་བྱེད་པ་བརྒྱད་པའི་རྣམ་པར་བཤད་པའོ། ། འདི་མན་ཆད་ནས་ཟབ་པ་ལྟ་བ་སྟོན་ལ་སློབ་དཔོན་འཕགས་པ་ལྷས་དེ་ཁོ་ན་ཉིད་གཏན་ལ་དབབ་པར་བཞེད་ནས། དགོས་པའི་ཁྱད་པར་སློབ་མས་རྟོགས་པར་བྱ་བའི་ཆེད་དུ།
བྱེད་པའི་ཁྱད་པར་རབ་ཏུ་བྱེད་པ་ལྷག་མ་རྣམས་ཀྱིས་རིམ་གྱིས་དེ་ཁོ་ན་ཉིད་ལ་སྒྲོ་འདོགས་གཅོད་ཅིང་ངེས་བསྟེར་བས། གཉིས་པ་དོན་དམ་པའི་བདེན་པ་ལ་བརྟེན་པའི་ལམ་གྱིས་རིམ་པ་བཤད་པ་ལ་གཉིས། དོན་དམ་པའི་བདེན་པ་རྒྱས་པར་བཤད་པ་དང༌། རབ་ཏུ་བྱེད་པ་བརྩམ་པའི་དགོས་པ་དང་ཀླན་ཀ་ལྷག་མ་སྤང་བའི་སྒོ་ནས་དཔོན་སློབ་གཏན་ལ་དབབ་པ་བསྒོམ་པ་བསྟན་པའོ། ། དང་པོ་ལ་གསུམ། རྟག་དངོས་བཀག་པའི་སྒོ་ནས་བདེན་གྲུབ་སྤྱིར་དགག་པ་དང༌། དངོས་པོ་བདེན་གྲུབ་སོ་སོར་དགག་པ་དང༌། འདུས་བྱས་ཀྱི་མཚན་ཉིད་སྐྱེ་འཇིག་གནས་གསུམ་རང་བཞིན་གྱིས་གྲུབ་པ་དགག་པའོ། ། དང་པོ་ལ་གཉིས། ལེའུའི་གཞུང་དང༌།
ལེའུའི་མཚན་བསྟན་པའོ། ། དང་པོ་ལ་༼༢༧༡༽གསུམ། རྟག་དངོས་སྤྱིར་དགག་པ་དང༌། བྱེ་བྲག་ཏུ་དགག་པ་དང༌། བདེནགྲུབ་བཀག་པ་ལ་མི་འཐད་པའི་རྩོད་པའོ། ། དང་པོ་ལ་གཉིས་དངོས་དང༌། དེའི་ལན་དགག་པའོ། ། དང་པོ་ལ་དེ་ལྟར་རབ་ཏུ་བྱེད་པ་སྔ་མ་རྣམས་ཀྱིས་ཐབས་ཀྱིས་རྒྱ་མཚོའི་ཆུས་གཡོ་བས་རྒྱུད་བཤལ་ཞིང་དེ་ཁོ་ན་ཉིད་ཀྱི་བདུད་རྩི་བསྟན་པའི་སྣོད་རུང་དུ་བྱས་ནས།

འདི་མན་ཆད་ཀྱིས་འདུས་བྱས་སྐྱེ་བ་དང་འཇིག་པ་དང་ལྡན་པའི་རང་བཞིན་གྱིས་གྲུབ་པའི་སྙིང་པོ་ཅུང་ཟད་མེད་པ་རྒྱས་པར་བཤད་པ། ཐམས་ཅད་འབྲས་བུའི་དོན་སྐྱེས་པ། ། དེས་ན་རྟག་ཡོད་མིན་དེའི་ཕྱིར། ། ཐུབ་པ་མ་གཏོགས་ཇི་ལྟར་དངོས། ། དེ་བཞིན་གཤེགས་པ་ཡོད་མ་ཡིན། ། འཇིག་རྟེན་གླ་བརྔན་པའི་དོན་དུ་ལས་ལ་འབད་པ་ནི་འབྲས་བུ་དོན་དུ་ཡིན་གྱི། གླ་པ་ཁོ་རང་གི་རང་བཞིན་མིན་པར་གྲགས་པ་ལྟར་འབྱུང་བ་དང་འབྱུང་བ་ལས་གྱུར་པ་དང༌། སེམས་དང་སེམས་ལས་བྱུང་བ་མཚན་ཉིད་དང་མཚན་གཞི་ལ་སོགས་ཕྱི་དང་ནང་གི་དངོས་པོ་ཐམས་ཅད་ལ་ཡང་ཚིག་རྐྱང་དུ་སྐྱེ་བ་མེད་པས་ཅི་རིགས་པར་ཚོགས་པར་ཁོ་ནས་སྐྱེ་ཞིང་ཚོགས་པ་དེ་ཡང་ཕན་ཚུན་རྒྱུ་དང་འབྲས་བུའི་དངོས་པོར་གནས་པའི་ཕྱིར་གང་ཞིག་ཡོད་ན་གང་འབྲས་བུ་འབྱུང་ལ་རྒྱུ་གང་ཞིག་མེད་ན་འབྲས་བུ་ཞིག་མི་འབྱུང་བ་དེ་དེའི་རྒྱུ་ཡིན་ཞིང་ཡོད་ཡོད་པའི་༼༢༧༢༽རྗེས་འགྲོ་དང་མེད་ན་མེད་པའི་རྗེས་འགྲོའི་འབྲས་བུའི་དོན་དུ་སྐྱེ་བ་ཡིན་པས་དེས་ན་རྟག་པ་སྟེ་རང་བཞིན་གྱིས་སྐྱེ་བ་དང༌། བདེན་པ་དཔྱད་བཟོད་ཀྱི་སྙིང་པོ་དང་དངོས་པོ་མེད་པའི་ཕྱིར། འདུས་བྱས་རང་བཞིན་མེད་པ། མི་བདེན་པ།
སྙིང་པོ་མེད་པ། དངོས་པོ་མ་ཡིན་པ་བྱིས་པ་བསླུ་བའི་ཆོས་ཅན་དུ་གྲུབ་བོ། ། ཇི་སྐད་དུ་བཅོམ་ལྡན་འདས་ཀྱིས་རབ་འབྱོར་མིག་ནི་བདག་དང་བདག་གིར་ལྟ་བ་དང་རྟག་པ་དང༌། བརྟན་པ་དང༌། ཐེར་ཟུག་དང༌། རྣམ་པར་འགྱུར་བའི་ཆོས་ཅན་མ་ཡིན་པས་སྟོང་པ་ཞེས་བྱ་བ་དང༌། དེ་བཞིན་དུ་ཐེག་ཟུག་ཏུ་གནས་པ་མ་ཡིན་པ་དང༌། འཇིགས་པ་མ་ཡིན་པའི་ཕྱིར། མིག་ནི་མིག་གིས་སྟོང་པ་སྟེ་ཞེས་བྱ་བ་ལ་སོགས་པ་གསུངས་སོ། ། འོ་ན་ཉན་རང་དང་བྱང་ཆུབ་སེམས་དཔའ་རྣམས་ཀྱིས་མ་གསུང་པར་དེ་བཞིན་གཤེགས་པ་ཉིད་ཀྱིས་གསུང་པའི་འཐད་པ་གང་ཡིན་ན།
མི་སློབ་པའི་སྐུ་གསུང་ཐུགས་ཐུབ་པ་དང་ལྡན་པས་ན། ཐུབ་པ་སྟེ་སངས་རྒྱས་བཅོམ་ལྡན་འདས་ཡིན་ལ། དེ་མ་གཏོགས་པ་དངོས་པོ་དེ་ཉིད་མི་རྟག་པ་དང་སྟོང་པ་ཉིད། ཉེ་བར་སྟོན་པས་ན་དངོས་པོ་རྣམས་ཀྱི་རང་བཞིན་ཇི་ལྟ་བའི་དངོས་པོ་མ་ལུས་པ་མངོན་སུམ་དུ་ཐགུས་སུ་ཆུདཔ་གཞན་མེད་པས་ན་དེ་བཞིན་གཤེགས་པ་གཞན་ཡོད་པ་མ་ཡིན་ཏེ། ཇི་སྐད་དུ། འདས་དང་མ་༼༢༧༣༽འོངས་ད་ལྟར་འབྱུང༌། ། ཆོས་རྣམས་ཐམས་ཅད་དེ་བཞིན་ཉིད། ། ཇི་ལྟར་དེ་བཞིན་གཟིགས་དེས་ན། ། དེ་ལ་དེ་བཞིན་གཤེགས་པར་བསྙད། ། ཅེས་སོ། །
ཡང་ན་སྟོན་པས་གང་སྐྱེས་པའི་ཆོས་ཅན་གྱི་གདོན་མི་ཟ་བར་འགགས་པའི་ཆོས་ཅན་དེ་སྐྱེ་བའི་རྐྱེན་གྱིས་རྒ་ཤིའི་ཞེས་བསྟན་པས་སྐྱེ་བ་ནི་འཇིག་པའི་དོན་ཡིན་པའི་ཕྱིར། ངོ་བོ་ཉིད་ཀྱིས་གནས་པ་མེད་དེ། ་་་་་་་་་་་་་་་་་་་་་་་་་་་་་་༌། ཆོས་ཅན་གྱི་དོན་ནི་ཚོགས་པ་སྐྱེ་ལྡན་གྱི་ཕྱི་ནང་གི་དངོས་པོ་ཐམས་ཅད་དོ། ། གཏད་ཚིགས་ནི་འབྲས་བུའི་དོན་དུའམ་དོན་ཅན་དུ་སྐྱེ་བའམ། སྐྱེ་བུ་ལ་ལྟོས་ནས་སྐྱེ་བ་སྟེ། དགག་བྱ་ནི་རང་བཞིན་གཅིག་པའི་རྟག་དངོས་སོ། ། ཁྱབ་པ་ཐུན་མོང་འཇིག་རྟེན་ལ་གྲགས་པའི་དཔེས་སྒྲུབ་པས་ན་འཇིག་རྟེན་ཞེས་བསྟན་ལ། གླ་བ་ནི་འབྲས་བུའི་གླའི་དོན་དུ་ཡིན་གྱི་གླ་བ་དང་འབྲས་བུ་རང་བཞིན་གཅིག་མ་ཡིན་པའི་ཁྱབ་པ་གྲུབ་པའོ། ། དེས་ན་ཆོས་ཅན་ཚོགས་དོན་བྱིས་པ་ནས་མཁས་པའི་བར་གྱིས་སྣང་བ་འདི་ལས་གཞུང་གིས་བསྐྱེད་པའི་ཆོས་ཅན་བྱེ་བྲག་པར་མི་བཟུང༌། དེ་ཡང་ཆོས་ཅན་དང་རྟགས་ཤེས་པ།
སྒྲུབ་བྱ་མ་ངེས་པ་ལ། ཆོས་དེར་དཔག་འདོད་༼༢༧༤༽པ་དང༌། ཕྱིན་ཅི་ལོག་ཏུ་མ་ཡིནཔ། ཤེས་པ་རང་བཞིན་དུ་གནས་པའི་ངོར། རྟགས་འབྲས་བུའི་དོན་སྐྱེས་པ་ཞེས་པས་རང་བཞིན་གཅིག་པ་མིན་པའི་རྟགས་དེས་འདུས་བྱས་སྐྱེ་ལྡན་གྱིས་དངོས་པ་རྗེས་སུ་འགྲོ་བ་དང༌། རྟག་དངོས་རང་བཞིན་གཅིག་པ་ལས་ལྡོག་པའི་ལྡོག་ཁྱབ་ཚད་མས་ངེས་པ་ཁྱབ་པ་སྒྲུབ་བྱ་ལ་རྩི་དགོས་པས་ཚུལ་གསུམ་ཡང་དག་པས་རྗེས་སུ་དཔག་པའོ། ། དེས་ན་རབ་ཏུ་བྱེད་པ་ཕྱི་མ་འདི་རྣམས་ཀྱིས་གཏན་ཚིག་གང་ལ་ཚད་མར་སོང་བ་གཞུང་གིས་བསྐྱེད་པའི་ཆོས་ཅན་བྱེ་བྲག་པ་མ་ཡིན་པའི་ཐུན་མོང་འཇིག་རྟེན་གྲགས་པའི་ཆོས་ཅན་སོང་པས། དགག་བྱ་རྟག་དངོས་སོགས་ཀྱི་འཛིན་པ་ལྡོག་ནུས་པའི་ཚད་མ་ཡང་དག་པར་ཞུགས་པ་དེ་ཁས་ལེན་པ་ལས་འོས་མེད་པ། དེ་ལྟར་མ་ཡིན་པར་ཆོས་ཅན་བྱེ་བྲག་པ་ལ་བཟུང་ན་དབུ་མ་པ་རང་ལ་གྲུབ་པ་ཕ་རོལ་པོའི་ངོ་ལ་མ་གྲུབ་ལ། ཕ་རོལ་པོ་ལ་གྲུབ་པ་དབུ་མ་པ་རང་ལ་འགྲུབ་པའི་ཕྱིར་རོ། །
ཟླ་བའི་ཞབས་ཀྱིས་འདིས་གཞན་གྱི་དམ་བཅའ་ལ་རྗེས་སུ་དཔག་པ་དང་འགལ་བ་བརྗོད་པར་རིགས་པ་ཡང་མ་ཡིན་ཏེ། དེ་ནི་གཉིས་ཀ་ལ་གྲུབ་པ་ཁོ་ནས་བརྗོད་པའི་ཕྱིར་རོ། ། གང་གིས་ལྟར་ན་གཉིས་ཀ་ལ་གྲུབ་པའི་སྒོ་ནས་རྗེས་སུ་དཔག་པས་གནོད་པ་མི་སྲིད་པའི་ཕྱིར་རང་ལ་གྲུབ་པས་ཀྱང་རྗེས་སུ་དཔག་པས་གནོད་༼༢༧༥༽པ་ཡོད་དོ་ཞེས་འདོད་པ་དེ་ལྟར་ན་ཡང་དོན་སྟོན་པ་ལ་མི་མཁས་པ་ཉིད་དུ་འགྱུར་ཏེ། མཁས་པ་ནི་སླ་བས་བསྟན་པར་བྱ་ཡི་དོན་བཀའ་བས་སྟོན་པར་མི་བྱེད་དོ་ཞེས་གསུང་པས་སློབ་དཔཽན་ནི་རྣམ་པ་ཐམས་ཅད་དུ་དངོས་པོ་རང་བཞིན་མེད་པར་གྲུབ་པའི་སྒོ་ནས་མི་རྟག་པ་ཉིད་སྒྲུབ་པར་མཛད་པ་མ་ཡིན་ལ་རང་བཞིན་མེད་པར་སྒྲུབ་པ་དེ་ཁོ་ན་ཉིད་ཀྱི་སྐབས་ཡིན་པའི་ཕྱིར། དེས་ན་དངོས་པོ་ནི་འཇིག་རྟེན་ལ་རབ་ཏུ་གྲུབ་པ་ཡིན་པའི་ཕྱིར་སྒྲུབ་པ་ལ་རྗེས་སུ་དཔག་པ་དོན་མེད་ལ། གཏི་མུག་གིས་རི་བོང་གི་རྭ་ལྟར་ཡོད་པ་མ་ཡིན་པ་ལ་དེ་ལྟར་མི་རྟོག་པ་དེ་ཡང་སྐྱེ་བོ་སྤྱི་ལ་གྲགས་པར་རྟགས་སུ་བྱས་ཏེ་དོན་འཛིན་པར་བྱེད་ནུས་ཀྱིས། མི་རྟག་པ་དེ་ཡང་ཕྱི་ནས་འགོག་པའི་ཚུལ་འོག་ཏུ་སྟོན་ནོ། ། གཉིས་པ། བྱེ་བྲག་པ་ན་རེ། དེ་ལྟར་འབྲས་བུའི་དོན་དུ་སྐྱེ་བ་རྣམས་རྟག་པ་མིན་ཡང་དངོས་པོ་གང་དག་བསྐྱེད་བྱ་བསྐྱེད་བྱེད་ཀྱི་ཡན་ལག་གཉིས་ཀ་མཚང་བ་ནམ་མཁའ་ནས་ཡིད་ཀྱི་མཐར་ཐུག་པ་དང༌།
སྐྱེད་བྱེད་ཡིན་ཡང་བསྐྱེད་བྱར་མེད་པས་རྡུལ་ཕྲ་རབ་རྣམས་རྟག་པ་བདེན་པར་གྲུབ་པ་ཡིན་ནོ་ཞེ་ན། གང་ཞིག་གང་ན་ནམ་དུ་ཡང༌། ། མ་བརྟེན་པ་ནི་ཡོད་ཉིད་མེད། ། དེས་ན་ནམ་ཡང་གང་ཞིག་ཏུ། ། རྟག་པ་འགའ་ཡང་ཡོད་མ་ཡིན། ། དངོས་པོ་གང་ཞིག་ཡུལ་གང་ན་དུས་ནམ་གྱི་ཚེའང༌། ལྟོས་པ་ལ་༼༢༧༦༽མ་བརྟེན་པར་ནི་དེ་དག་ཡོད་པ་ཉིད་རྙེད་པའི་གོ་སྐབས་མེད་པ་དེས་ན་ནམ་ཡང་ཡུལ་གང་ཞིག་ཏུའང་དངོས་པོ་རྟག་པ་འགའ་ཡང་ཡོད་པ་མ་ཡིན་ནོ། ། ཡོད་པ་ཡིན་ན་ལྟོས་ནས་ཡོད་པ་ཁོ་ན་ལས་རིགས་པས་དཔྱད་བཟོད་པའི་རང་གི་ངོ་བོས་གྲུབ་པ་ཅུང་ཟད་ཀྱང་མེད་དོ། ། དེས་ན་ཕྱེད་སྔ་མས་གྲུབ་པ་ཉིད་ཕྱེད་ཕྱི་མས་མཇུག་སྡུད་པའི་ཕྱིར་བཤད་པས། དེ་ལྟར་གཞན་ཀྱིས་ཀུན་བཏགས་པའི་དངོས་པོ་རྟེན་ཅིང་འབྲེལ་འབྱུང་མ་ཡིན་བདག་ལ་ཡོད་པ་དང་རྟག་པ་ཉིད་ཡོད་པ་མ་ཡིན་པས་དེའི་ཚེ་དེ་བཞིན་གཤེགས་པ་ཕྱིན་ཅི་མ་ལོག་པའི་གཟིགས་པ་དང་ལྡན་པ་གྲུབ་ལ།
འདི་ལྟར་ཡོད་པ་ཡོད་པར་མཁྱེན་ཏེ་གང་རྟེན་ཅིང་འབྲེལ་བར་འབྱུང་བའོ། ། ཡོད་པ་མ་ཡིན་པ་ཡང་ཡོད་པ་མ་ཡིན་པར་མཁྱེན་ཏེ་གཞན་གྱིས་བརྟགས་པའི་མཐའ་འོ། ། རྟག་པ་ཡང་ཡིན་རྟེན་འབྱུང་མིན་ན་བཤད་མ་ཐག་པའི་སུན་འབྱིན་ལས་མི་འདའ་ལ། རྟེན་འབྱུང་ཡིན་ན་རྟག་པར་བཏགས་པ་འཁྲུལ་པ་ཡིན་པས་སོ། ། གཉིས་པ་ལ་ལྔ། གང་ཟག་གི་བདག་དགག་པ་དང༌། འདུས་མ་བྱས་གསུམ་རྫས་སུ་ཡོད་པ་དགག་པ་དང༌། དུས་རྟག་པ་དགག་པ་དང༌། རྡུལ་ཕྲན་རྟག་པ་དགག་པ་དང༌། ཐར་པ་རྫས་སུ་གྲུབ་པ་དགག་པའོ། །
དང་པོ་ལ་གཉིས། དངོས་དང་དེའི་ལན་དགག་པའོ། ། དང་པོ། གལ་ཏེ་བདེ་བ་ལ་སོགས་པའི་༼༢༧༧༽རྟེན་ཅིང་འབྲེལ་བར་འབྱུང་བ་ནི་ཡོད་ལ། བདག་ནི་དེ་དག་གི་འདུ་བ་ཅན་གྱི་རྒྱུ་ཡིན་པས་བདག་ཡོད་ལ་དེ་ཡང་རྟག་པི་ན་ཞེ་ན། བཤད་པ། རྒྱུ་མེད་པར་ནི་དངོས་པོ་མེད། རྒྱུ་ལྡན་རྟག་པ་ཡོད་མིན་པ། ། དེས་ན་རྒྱུ་མེད་ལས་གྲུབ་པའི། དེ་ཉིད་མཁྱེན་པས་གྲུབ་མིན་ནམ། །
གང་ཟག་གི་བདག་ཡོད་པ་མ་ཡིན་ཏེ། རང་བསྐྱེད་པའི་རྒྱུ་མེད་པར་ནི་དངོས་པོ་མེད་ལ་རྒྱུ་དང་ལྡན་པའི་རྟག་པ་ཡོད་པ་མ་ཡིན་པ་དེའི་ཕྱིར། རྒྱུ་མེད་ལས་གྲུབ་པའི་དངོས་པོ་ནི་དེ་ཉིད་མཁྱེན་པས་གྲུབ་པ་མིན་པར་གསུངས་ཏེ། རྒྱུ་བཅས་རྐྱེན་བཅས་ཆོས་ནི་ཤེས་འགྱུར་ཏེ། རྒྱུ་མེད་རྐྱེན་མེད་ཆོས་ཉིད་ཡོད་མ་ཡིན་ཞེས་རྒྱུ་དང་ལྡན་པའི་སྐྱེ་བ་ཐམས་ཅད་ནི་རྒྱུ་རྐྱེན་ལས་སྐྱེ་བའི་འདུས་བྱས་ཀྱི་དངོས་པོ་ཐམས་ཅད་ཆོས་ཅན་རང་རང་དང་མཐུན་པའི་འབྲས་བུ་སྐྱེ་བའི་དོན་བྱེད་པ་དང་ལྡན་པ་ཕྱོགས་ཆོས་སྟེ་དེ་ཡང་དངོས་པོའི་མཚན་ཉིད་དོན་བྱེད་ནུས་པ་ཡིན་པས་གཞན་དངོས་པོ་རང་དུ་མི་འཐད་པའི་ཕྱིར་ཕྱོགས་ཆོས་ཅན་འཇིག་རྟེན་པའི་ཚད་མས་གྲུབ་པོ། ། དེས་ན་རྟགས་ཡོད་མིན་ཅེས་པ་རྟག་པས་སྟོང་པ་སྟེ་སྒྲུབ་བྱའོ། ། ཁྱབ་པ་ནི་འབྲས་བུ་རྟག་ཏུ་ཡོད་པ་དང་མེད་པ་མི་དགོས་པ་དང་མི་ནུས་པས་མི་བསྐྱེད་ལ། རེས་འགའ་བ་བསྐྱེད་པའི་རྒྱུ་ལ་མཐུ་མ་རྫོགས་པ་དང་རྫོགས་ནས་བསྐྱེད་པ་དང་བསྐྱེད་ཟིན་པའི་རིམ་༼༢༧༨༽པ་གསུམ་དུ་འགྱུར་བས་རྟག་པར་འགལ་བའི་ཕྱིར་རོ། ། སྦྱོར་བ་འདིས་ཤུགས་ཀྱིས་སྟོང་ཉིད་བསྟན་པར་འགྲོ་སྟེ། རང་བཞིན་གྱི་ཁྱབ་བྱེད་རྟག་པ་བཀག་པས་དེས་སྟོང་བའམ།
སྐྱེ་འཇིག་དང་ལྡན་པས་རང་བཞིན་གྱིས་སྟོང་པར་གྲུབ་བོ། ། དཔེ་མར་མེའི་སྟེང་དུ་བྱས་པ་ཁོ་ན་ལ་ཡོད་པས་ཁྱབ་པར་མཐོང་བས་བདག་རྟག་པ་ལ་ཁྱབ་བྱེད་བྱས་པ་ལོག་པས་དེས་ཁྱབ་བྱ་ཡོད་པའང་ཁེགས་པས་བདག་རྟག་པ་དངོས་མེད་དུ་འགྱུར་རོ། ། གཉིས་པ། བྱས་པ་ལོག་ཀྱང་ཡོད་པ་མི་འགལ་ན་བྱས་པ་ལོག་ཀྱང་མི་རྟག་པ་མི་འགལ་ལ། ཁྱབ་བྱེད་བྱས་པ་ལོག་པ་མ་བྱས་པ་ལ་མི་རྟག་པ་འགལ་ན། བྱས་པ་དང་རྟག་པ་འགལ་བས། མི་རྟག་བྱས་པར་མཐོང་འགྱུར་ནས། ། མ་བྱས་གལ་ཏེ་རྟག་ན་ནི། ། བྱས་ལ་ཡོད་པ་ཉིན་མཐོང་ནས། ། རྟག་པ་ཡོད་ཉིད་མིན་པར་འགྱུར། །
གལ་ཏེ་བུམ་པ་དང་བདེ་བ་སོགས་མི་རྟག་པ་བྱས་པར་མཐོང་བར་གྱུར་ནས་དོན་གྱིས་གོ་བ་བདག་ལ་སོགས་པ་མ་བྱས་པ་གལ་ཏེ། རྟག་པར་ཁས་ལེན་ན་ནི་བུམ་པ་ལ་སོགས་པའི་བྱས་པ་ཡོད་པ་ཉིད་མཐོང་ནས་དེ་མ་མཐོང་བའི་ཕྱིར། བདག་ལ་སོགས་པའི་རྟག་པ་ཡོད་པ་ཉིད་མིན་པར་འགྱུར་རོ། ། དཔེར་ན་ནམ་མཁའི་མེ་ཏོག་བཞིན་ནོ། ། གཉིས་པ་ལ་གཉིས། སྤྱིར་དགག་པ་དང༌། ནམ་མཁའ་རྟག་ཁྱབ་བྱེ་བྲག་ཏུ་དགག་༼༢༧༩༽པའོ། ། དང་པོ། ཆོས་མངོན་པའི་བསྟན་བཅོས་ལས་ནམ་མཁའ་དང་སོ་སོར་བརྟགས་འགོགས་དང་བརྟག་མིན་གྱི་འགོགས་པ་རྟག་རྫས་སུ་ཡོད་པར་གསུང་པས་བཀག་ན་ཁས་བླང་བས་གནོད་དོ་ཞེ་ན། མ་ཡིན་ཏེ།
མཁའ་ལ་སོགས་རྣམས་རྟག་གོ་ཞེས། ། སོ་སོའི་སྐྱེ་བོ་དག་གིས་རྟོགས། ། མཁས་པ་རྣམས་ཀྱིས་དེ་དག་ལ། ། འཇིག་རྟེན་པས་ཀྱང་དོན་མ་མཐོང༌། ཐོག་རེག་ཀྱི་གཟུགས་བཀག་པ་ཙམ་ལ་ནམ་མཁར་ཐ་སྙད་བཏགས་པ་སོགས་ཀྱི་དོན་མ་རྟོགས་པར་འདུས་མ་བྱས་ཀྱི་ནམ་མཁའ་ལ་སོགས་པ་དངོས་པོ་རྣསམ་རྟག་གོ་ཞེས་མི་མཁས་པའི་སོ་སོའི་སྐྱེ་བོ་དག་གིས་རྟོག་པར་བྱེད་ཀྱི་དངོས་པོའི་དེ་ཁོ་ན་ཉིད་ལ་མཁས་པ་རྣམས་ཀྱིས་དེ་དག་ལ་དོན་དམ་པར་གྲུབ་པ་ལྟ་ཞོག ། འཇིག་རྟེན་པས་ཀྱང་སྟེ། ཐ་བསྙད་པའི་ཚད་མས་གཞལ་བྱའོ་དོན་ཙམ་དུ་ཡང་རྟགས་དངོས་མ་མཐོང་བའི་ཕྱིར། གཞན་དུ་འགྱུར་བ་མེད་པ་ཙམ་ལ་རྟག་པར་བརྟག་པ་ཡིན་གྱི། མདོ་ལས་གསུང་པ་ནི་སྒྲུབ་པ་གཙོ་བོར་སྟོན་པ་མ་ཡིན་ནོ། ། འདིར་རྟགས་ཁྱབ་ངེས་པ་སྔ་མ་བཞིན་ནོ། །
འགོགས་པ་གཉིས་པོ་དེ་བཞིན་དུ་མ་གྲུབ་པར་ཤེས་པར་བྱའོ། ། གཉིས་པ། ནམ་མཁའ་ནི་རྟག་པ་ཡིན་ཏེ་ཕྱོགས་ཐམས་ཅད་ལ་ཁྱབ་པའི་ཕྱིར། གང་མི་རྟག་པ་དེ་ནི་ཁྱབ་པ་མིན་ཏེ། དཔེར་ན་༼༢༨༠༽བུམ་པ་བཞིན་ཞེ་ན། ཕྱོགས་ཞེས་བྱ་བ་ཕྱགས་ཅན་གྱི། ། ཀུན་ལ་གནས་པ་མ་ཡིན་ཏེ། ། དེ་ཕྱིར་ཕྱགས་ཅན་ལ་ཕྱོགས་ནི། ། གཞན་ཡང་ཤསིན་ཏུ་གསལ་བར་ཡོད། ། ཁྱབ་པ་བཀག་པའི་སྒོ་ནས་རྟག་པ་བཀག་པ་ནི།
ནམ་མཁས་ཕྱོགས་ཐམས་ཅད་ལ་ཁྱབ་པ་དང་མེད་དུ་ཁས་ལེན་པ་གཉིས་མི་འགལ་ལམ། ཤར་གྱི་བུམ་པ་ལ་སྦྱོར་བའི་ནམ་མཁའི་ཕྱོགས་ཞེས་བྱ་བ་ཕྱོགས་ཅན་ནམ་མཁའ་ནི་གར་ཁྱབ་ཀྱི་དུས་ཀྱི་བུམ་པ་ལ་སོགས་པ་ཀུན་ལ་གནས་པ་མིན་ཏེ། དེ་ལྟ་ན་ནུབ་ཀྱི་བུམ་པ་ཤར་ན་གནས་པ་དང༌། ཤར་གྱི་བུམ་པ་ནུབ་ན་གནས་པ་སོགས་སུ་འགྱུར་བའི་ཕྱིར་རོ། ། ཉེས་པ་དེ་སྤང་འདོད་ནས་ཤར་ལ་ཁྱབ་པའི་ནམ་མཁའི་ཆ་ནུབ་ལ་མི་གནས་ལ་མི་གནས་པར་ཁས་ལེན་ན་དེའི་ཕྱིར་པྱོགས་ཅན་ནམ་མཁའ་ལ་ཕྱོགས་ཏེ་ཆེ་ཤས་ནི་གཞན་ཡང་ཤིན་ཏུ་གསལ་བར་ཡོད་དགོས་པས་རྟག་ཁྱབ་ཀྱིས་དངོས་པོ་ངེས་པར་ཁས་བླང་བར་མི་བྱའོ། ། དེས་ན་གཟུགས་མེད་ཙམ། གཟུགས་གཞན་མེད་པ་གཟུགས་ཅན་གཞན་འབྱུང་བ་ལ་གེགས་མེད་པའི་ཕྱིར་དེ་ལ་ནམ་མཁའ་ཞེས་བཏགས་པས། དེ་དངོས་པོའི་ཁྱབ་བྱེད་ཡིན་པ་དགག་པས། ཕྱོགས་ཅན་ནི་ནམ་མཁའ་ཡིན་ལ། དེའི་ཕྱོགས་སམ་ཆ་ཤར་ལྷོ་སོགས་ནི་ཕྱོགས་ཡིན་པས་དེས་དངོས་པོ་བུམ་པ་སོགས་ལ་སྦྱོར་བརྟགས་སུ་བཀོད་ནས།
ཕྱོགས་ཅན་ཤར་གྱི་༼༢༨༡༽ནམ་མཁས་ཁྱབ་པའི་བུམ་པ་དེས་ནུབ་ཀྱི་ཀ་བ་ལ་ཁྱབ་པའི་མཁའ་ལ་ཡང་ཁྱབ་པར་འགྱུར་ལ། དེས་ན་ཤར་གྱིས་ནམ་མཁས་ཀྱང་ནུབ་ཀྱི་བུམ་པ་སོགས་ལ་ཁྱབ་པར་འགྱུར་ཏེ། ནམ་མཁའ་རྟག་དངོས་ཆ་མེད་གཅིག་ཏུ་འདོད་པས་སོ། ། འདོད་ན་མ་དམིགས་པས་བསལ་ལ། ནམ་མཁའ་དུ་མས་ཕྱོགས་དུ་མ་ལ་ཁྱབ་པར་འདོད་ན་ནམ་མཁའ་དུ་མར་སོང་བས་གཅིག་པུར་ཁས་བླང་བ་ཉམས་སོ། ། ཡུལ་ཐ་མི་དད་བུམ་པ་དང་ནམ་མཁའ་འདྲེས་པ་ནི་མ་ཡིན་ཏེ་ནམ་མཁའ་ཁྱེད་བྱེད་དུ་འདོད་པའི་ཕྱིར། དེས་ན་གཅིག་དང་དུ་མར་བརྟགས་པའི་གནོད་པ་གཉིས་ཀྱིས་ཕྱོགས་དང་ཕྱོགས་ཅན་ཕན་ཚུན་མི་གནས་པར་བསྟན་པ་དང་ཕྱོགས་དང་ལྡན་ན་ཁྱབ་བྱེད་དུ་འགལ་ལོ། ། དེས་ན་ཕན་ཚུན་གྱིས་ཁྱབ་པར་འགལ་བ་བསྟན་པའོ། ། མདོ་ལས། འོད་སྲུང་རྟག་ཅེས་བྱ་བ་འདི་ནི་མཐའ་གཅིག་གོ །
མི་རྟག་ཅེས་བྱ་བ་འདི་ནི་མཐའ་གཉིས་པའོ། ། གང་མཐའ་འདི་ལས་ཀྱི་བར་དེ་ནི་གཟུགས་མེད་པ་བསྟན་དུ་མེད་པ་མི་གནས་ལ། སྣང་བ་མེད་པར་རྣམ་པར་རིགས་པ་མ་ཡིན་པ་གནས་མེད་པ་སྟེ། འོད་སྲུང་འདི་ནི་དབུ་མའི་ལམ་ཞེས་བྱའོ་ཞེས་དང༌། གསང་བ་བསམ་གྱིས་མི་ཁྱབ་པའི་མདོ་ལས། ཞི་བའི་བློ་གྲོས་འདི་ལྟ་སྟེ་ནམ་མཁའ་ནི་སུས་ཀྱང་རྟག་པའམ་མི་རྟག་པར་བརྗོད་པར་བྱ་བ་མ་ཡིན་༼༢༨༢༽ཏེ། ཞི་བའི་བློ་གྲོས་དེ་བཞིན་དུ་དེ་བཞིན་གཤེགས་པའི་སྐུ་ཡང་སུས་ཀྱང་རྟག་པ་དང་མི་རྟག་པར་བརྗོད་པར་བྱ་བ་མ་ཡིན་ནོ། ། ཞེས་སོ། ། གསུམ་པ་ལ་ལྔ། དུས་རྟག་པར་རྒྱུར་ཁས་བླང་ན་འབྲས་བུར་ཡང་ཁས་ལེན་དགོས་པ་དང༌།
དེའི་རྒྱུ་མཚན་དང༌། གཞན་དུ་འགྱུར་བརྟག་པར་འགལ་བ་དང༌། བདག་ལས་སྐྱེ་བ་རྒྱུ་ལ་ལྟོས་པར་འགལ་བ་དང༌། རྟག་པ་ལས་སྐྱེས་པ་མི་རྟག་པར་འགལ་བའོ། དང་པོ་ནི། རིགས་བྱེད་གསང་བའི་མཐའ་སྨྲ་བ་སོགས་ན་རེ། དུས་རྟག་བགང་ཞིག་ཡོད་ན་མྱུ་གུ་ལ་སོགས་པའི་དངོས་པོ་ལ་དུས་འགལ་ཞིག་གི་ཚེ་འཇུག་ཅིང་སྐྱེ་བ་དམིགས་པ་དང༌། རྐྱེན་གཞན་ཡོད་ཀྱང་དགུན་ལ་སོགས་པའི་ཚེ་ལྡོག་པའང་དམིགས་པར་འགྱུར་བ་ལས་དུས་ཡོད་པར་རྗེས་སུ་དཔོག་ནུས་ལ། དེ་ཡང་རྒྱུ་ལ་མི་ལྟོས་པའི་རྟག་པ་ཡིན་ནོ་ཞེ་ན། མ་ཡིན་ཏེ།
གང་ཞིག་ཡོད་ན་དངོས་པོ་ལ། འཇུག་དང་ལྡོག་པའང་དམིགས་པར་འགྱུར། ། དེ་ནི་གཞན་གྱིས་དབང་གྱུར་ཏེ། ། དེས་ན་འབྲས་བུར་ཡང་འགྱུར་རོ། ། འོ་ན་འབྲས་བུ་མྱུ་གུ་ལ་སོགས་པའི་མི་སྐྱེ་བའི་དུས་མེད་པར་དུས་རྟག་ཏུ་སྐྱེ་བར་འགྱུར་ཏེ། དུས་རྟག་པ་ལས་སྐྱེ་བའི་ཕྱིར་རོ། ། གལ་ཏེ་སྐྱེ་བ་རྐྱེན་གཞན་ལ་ལྟོས་སོ་ཞེ་ན། ། དུས་དེ་ཡང་འབྲས་བུ་འགྱུར་ཏེ། མྱུ་གུ་རེ་འགའ་བ་བསྐྱེད་པ་རྐྱེན་གཞན་གྱིས་དབང་དུ་འགྱུར་ཏེ། དྲོད་གཤེར་ལ་༼༢༨༣༽སོགས་པའི་རྐྱེན་ལ་ལྟོས་པ་དེའི་ཕྱིར།
རྟག་པའི་དངོས་པ་ཡིན་པ་དང་ཁོ་གཞན་གྱིས་མ་བསྐྱེད་པ་དང་ཁོས་གཞན་ཐམས་ཅད་བསྐྱེད་པ་པོ་དང༌། དངོས་པོ་ལས་རྫདས་ལོགས་སུ་གྲུབ་པའི་ཆོས་བཞི་ལྡན་གྱི་དུས་རྟག་པར་འདོད་པ་ནི་དུས་ལ་བརྟེན་ནས་བརྟགས་པའི་དོན་མ་ཤེས་པར་དུས་རྟག་པར་རྟོགས་པ་དེ་འདིར་འགོགས་པར་བྱེད་དེ། དངོས་པོ་ལ་བརྟེན་པའི་དུས་ནི་ཁྱིམ་ལྟར་བཏགས་ཡོད་ལས་མི་འདའ་ལ། གཞན་ཡང་དུས་དངོས་པོའི་རྒྱུར་རྟོགས་ན་ནི་དོན་གྱིས་འབྲས་བུར་ཡང་ཁས་བླང་བར་འགྱུར་ཏེ། འདི་ལྟར་ཅི་ཡང་མི་བྱེད་པ་ལ་རྒྱུའི་མཚན་ཉིད་མི་སྲིད་ལ། རྒྱུའི་བྱ་བ་བྱེད་ན་དངོས་པོ་རྣམས་ཅིག་ཆར་དུ་འབྱུང་རིགས་པ་ནི་རྒྱུ་རྟག་དངོས་རིམ་པ་མེད་པར་ཕ་རོལ་པའི་ཁས་བླང་དེའི་ཕྱིར། འདོད་མི་ནུས་ཏེ་མངོན་སུམ་གྱིས་བསལ་ལ་རིམ་པ་ཅན་དུ་བསྐྱེད་ཕན་ཚུན་ལྟོས་པའི་ཕྱིར་ཡང་ན་རྒྱུ་ཞེས་བྱ་བའི་དངོས་པོ་རང་བཞིན་གྱིས་ཡོད་པ་མ་ཡིན་ཏེ་འབྲས་བུར་འགྱུར་ཏེ། འབྲས་བུར་འབྱུང་བའི་རྒྱུ་ཅན་འབྲས་བུ་ལྟོས་ནས་འབྲས་བུ་ཉིད་དུ་འགྱུར་རོ། ། འབྲས་བུ་ཡིན་ན་མྱུ་གུ་ལ་སོགས་པ་ལྟར་རྟག་པར་འགྱུར་མི་རིགས་སོ། ། དེའི་ཕྱིར་རྒྱུ་དང་འབྲས་རང་བཞིན་གྱིས་གྲུབ་པའི་དངོས་པོ་གནས་པ་ཡོད་པ་མ་ཡིན་ནོ།
རྒྱུའི་ཐ་སྙད་འབྲས་བུ་ལ་མི་ལྟོས་ན་ནི་ཇི་ལྟར་རིགས་སེམས་ཤིག ། ༼༢༨༤༽འོན་ཀྱང་བཏགས་པའི་དུས་ནི་མི་དགག་སྟེ། ། ལུས་ཅན་དག་གི་ལས་རྣམས་ནི། ། བསྐལ་པ་བརྒྱར་ཡང་ཆུད་མི་ཟ། ། ཚོགས་ཤིང་དུས་ལ་བབ་པ་ན། ། འབྲས་བུ་ཉིད་དུ་སྨིན་པར་འགྱུར། ། ཞེས་སོ། གཉིས་པ་ནི། འབྲས་བུ་མེད་པར་རྒྱུ་ལ་ནི། ། རྒྱུ་ཉིད་ཡོད་པ་མ་ཡིན་ཏེ། །
དེ་ཡི་ཕྱིར་ན་རྒྱུ་རྣམས་ཀུན། ། འབྲས་བུ་ཉིད་དུ་ཐལ་བར་འགྱུར། ། དུས་རྒྱུར་སྨྲ་བས་དུས་རྒྱུར་ཁས་ལེན་ན། འབྲས་བུར་ཡང་ཁས་ལེན་དགོས་ཏེ། རང་གི་བསྐྱེད་བྱའི་འབྲས་བུ་མེད་པར་རྒྱུ་ལ་ནི་རྒྱུ་ཉིད་དུ་འཇོག་བྱེད་ཡོད་པ་མ་ཡིན་ཏེ། རྒྱུར་འཇོག་པ་རང་གི་འབྲས་བུ་ལ་ལྟོས་པའི་ཕྱིར་ན་རྒྱུ་རྣམས་ཀུན་འབྲས་བུ་ཉིད་དུ་ཐལ་བར་འགྱུར་བས་འབྲས་བུ་མེད་པའི་རྒྱུར་ཁས་བླང་བར་མི་བྱའོ། ། དེས་ན་རྒྱུའི་དངོས་པོར་རྟོགས་པ་དོན་མེད་པ་ནི་འབྲས་བུ་རྒྱུ་མེད་ཅན་དུ་ཐལ་བ་འཕང་བའོ། ། གསུམ་པ། རྒྱུ་ནི་རྣམ་པར་འགྱུར་བ་ན། ། གཞན་གྱི་རྒྱུ་རུའི་འགྱུར་བ་སྟེ། །
གང་ལ་རྣམ་པར་འགྱུར་ཡོད་པ། ། དེ་ནི་རྟག་ཅེས་བྱར་ཡོད་མིན། རྒྱུར་ཁས་ལེན་ན་འབྲས་བུ་ལ་ཕན་འདོགས་བྱེད་དུ་ཁས་ལེན་དགོས་ཏེ། ས་བོན་ལ་སོགས་པའི་རྒྱུ་ནི་སྔར་ལས་ནུས་པ་རྣམ་པར་འགྱུར་བ་མྱུ་གུ་ལ་སོགས་པ་གཞན་གྱི་རྒྱུ་རུ་འགྱུར་བ་སྟེ་དངོས་པོ་གང་ལ་སྐད་ཅིག་སྔ་ཕྱི་མི་འདྲ་བར་རྣམ་པར་འགྱུར་བ་ཡོད་པ་དེ་ནི་རྟག་ཅེས་བྱ་བར་ཡོད་པ་མིན་པས། དུས་ལ་༼༢༨༥༽སོགས་པའི་རྟག་པ་རྣམས་རྣམ་པ་ཐམས་ཅད་དུ་རྒྱུར་ཁས་ལེན་པར་མི་བྱའོ། ། དེའི་ཚེ་འགྲོ་བ་སྣ་ཚོགས་དུས་ཀྱི་བྱས་པར་འགྱུར་ན་ངེས་པར་འབྲས་བུ་བསྐྱེད་པ་ལ་ཐག་རིང་བར་གནས་པའི་སྐབས་སྔ་མ་སྤོང་ཞིང་རྣམ་པར་འགྱུར་བའི་སྐད་ཅིག་ཕྱི་མ་འབྲས་བུ་འབྱུང་བར་བྱ་དགོས་པ་དེའི་ཕྱིར་ས་བོན་ལྟར་མི་རྟག་པ་ཉིད་དུ་གྲུབ་པའོ། ། བཞི་པ། ཅི་དེ་མི་འགྱུར་ན་དུས་རྒྱུའི་དངོས་པོ་ཡོངས་སུ་རྟོགས་པ་དོན་མེད་དེ། རྟག་པ་གང་གི་རྒྱུ་ཡིན་པའི། ། དངོས་ཏེ་མ་བྱུང་བ་ལས་སྐྱེས། །
རང་ཉིད་འབྱུང་བར་གྱུར་དེ་ལ། ། རྒྱུ་ནི་ལོག་པར་འགྱུར་བ་སྟེ། ། འགྱུར་བ་མེད་པའི་དུས་རྟག་པ་མྱུ་གུ་ལ་སོགས་པ་གང་གི་རྒྱུ་ཡིན་པའི་མྱུ་བུའི་དངོས་པོ་དེ་མ་བྱུང་བའི་རྒྱུ་ལས་སྐྱེ་བས་རང་དབང་དུ་འབྱུང་བར་ཐལ། རང་ཉིད་རང་དབང་དུ་འབྱུང་བར་འགྱུར་བ་དེ་ལ་སྐྱེད་བྱེད་གྱི་རྒྱུ་ནི་ལོག་པར་འགྱུར་བ་སྟེ། རྒྱུ་ལ་ལྟོས་པ་མི་འཐད་པའི་ཕྱིར་རོ། ། ལྔ་པ། དངོས་པོ་རྟག་པ་ལས་སྐྱེས་པ། ། ཅི་ལྟ་བུར་ན་མི་རྟག་འགྱུར། ། ནམ་ཡང་རྒྱུ་དང་འབྲས་བུ་གཉིས། ། མཚན་ཉིད་མི་མཐུན་མཐོང་མ་ཡིན། །
མྱུ་གུ་ལ་སོགས་པའི་དངོས་པོའི་ཆོས་རྣམས་ཇི་ལྟ་བུར་ན་མི་རྟག་པར་འགྱུར་མི་འགྱུར་བར་རིགས་ཏེ། རྒྱུ་དུས་རྟག་པ་ལས་སྐྱིད་པའི་འབྲས་བུ་ཡིན་པས་རྒྱུ་མཚན་དེས་ན་རྒྱུ་དང་འབྲས་བུ་གཉིས་གཅིག་རྟག་ལ་གཅིག་ཤོས་མི་རྟག་པའི་མཚན་ཉིད་མི་མཐུན་༼༢༨༦༽པ་མཐོང་བ་མིན་པའི་ཕྱིར། རྒྱུ་འབྲས་མཚན་ཉིད་མི་མཐུན་པ་ནི། མི་སྲིད་དེ་རྒྱུ་རྟག་པ་རིམ་པ་མེད་པ་ལ་འབྲས་བུ་རིམ་པ་ཅན་འགལ་ལ། ཇི་ལྟར་ཡིན་ན་རྒྱུ་དུས་རྟག་པས་འབྲས་བུ་བདེ་བ་བསྐྱེད་ཟིན་ནས་སྡུག་བསྔལ་དེ་བསྐྱེད་ན་སྔར་བདེ་བ་བསྐྱེད་པའི་དུས་རང་གི་གནས་སྐབས་དེ་འགགས་གམ་མི་འགག ། མ་འགགས་ན་རྟག་རྒྱུས་བདེ་བ་བསྐྱེད་པར་ཐལ། དེ་བསྐྱེད་པའི་གནས་སྐབས་ཡིན་པའི་ཕྱིར། འདད་ན་རེས་འཇོག་ཏུ་མཐོང་བས་བསལ་ལོ། ། འགགས་ན་གནས་སྐབས་གཞན་འགགས་ཤིང་གཞན་སྐྱེས་པ་དེ་ཉིད་རྟག་པ་མིན་པ་ཐལ། སྐད་ཅིག་མ་ཡིན་པའི་ཕྱིར།
འདོད་ན་ཁས་བླང་བུད། དཔེར་ན་བུམ་པ་བཞིན་ནོ། ། བཞི་པ་ལ་གསུམ། རྡུལ་ཕྲན་རྟག་པ་དགག་པ་དང་རྡུལ་ཕྲན་ཆ་མེད་རྣལ་འབྱོར་པའི་ཤེས་པས་མཐོང་བ་མི་འཐད་པ་དང༌། རྡུལ་ཕྲན་རྟག་པ་ཡོད་པ་སངས་རྒྱས་ཀྱིས་མ་གསུང་བའི་རྒྱུ་མཚན་ནོ། དང་པོ་གསུམ། ཆ་བཅས་རྟག་དངོས་སུ་མི་འཐད་པ་དང༌། རྡུལ་པྲན་རིགས་མཐུན་འཕྲད་ས་ལྡན་པ་རྫས་གཞན་སྐྱེ་བ་མི་འཐད་པ་དང༌། ཡན་ལག་ཅན་མ་བརྩོམ་པའི་སྔར་རྡུལ་ཕྲན་ལ་ཆ་ཤས་མེད་པ་དགག་པའོ། ། དང་པོ་ནི།
མུ་སྟེགས་བྱེ་བྲག་པ་འབྱུང་བཞིའི་རྡུལ་ཕྲན་རྟག་པ་སྔོན་གྱི་ལས་གྱི་བསྡུས་ནས་ཡན་ལག་ཅན་གྱི་རྫས་རྩོམ་ཞིང་སྣོད་ཀྱི་འཇིག་རྟེན་སོགས་བསྐྱེད་པར་བྱེད་དོ་ཞེ་ན། དེ་ལྟར་མི་རིགས་པར་བཤད་༼༢༨༧༽གང་གི་ཕྱོགས་འགའ་རྒྱུ་ཡིན་ཞིང༌། ། ཕྱོགས་འགའ་རྒྱུ་མ་ཡིན་དེས་ན། ། དེ་ནི་སྣ་ཚོགས་འགྱུར་ན་གོ ། སྣ་ཚོགས་རྟག་པར་མི་རིགས་སོ། ། ཁྱོད་ཀྱི་འདོད་པའི་རྡུལ་ཕྲན་ཆ་མེད་དེ་དང་མཐུན་པ་འཕྲད་ནས་ཡན་ལག་ཅན་རྩོམ་ན་ཕྱོགས་ཐམས་ཅད་ནས་ཕྲད་ན་ཆ་མེད་བོང་ཚོད་མཉམ་པ་ཡིན་ན་གོང་ནས་གོང་དུ་བོང་ཚོད་རྒྱས་པ་མི་སྲིད་དེ་ཆ་མེད་ཡིན་པ་དང་མ་འཕྲད་པའི་ཆ་མེད་པ་དང་བོང་ཚོད་མཉམ་པ་དེའི་ཕྱིར། གལ་ཏེ་འགའ་ཞིག་འཕྲད་འགའ་ཞིག་མ་འཕྲད་ན་འཕྲད་པའི་ཆ་དེ་རྒྱུར་འགྱུར་ཏེ་སྔ་མའི་སྐབས་ལས་གཞན་དུ་གྱུར་ལ་མ་ཕྲད་པའི་ཆ་དེ་རྒྱུར་མི་འགྱུར་ཏེ། ཆ་མེད་མ་ཕྲད་པའི་སྐབས་མ་བཏང་བའི་ཕྱིར། དེས་ན་རྡུལ་པྲར་བདེ་ཆ་བས་སུ་ཐལ། རྡུལ་ཕྲན་གང་གི་ཕྱོགས་འགའ་ཡན་ལག་ཅན་གྱི་རྒྱུ་ཡིན་ཞིང་ཕྱོགས་འགའ་རྒྱུ་མ་ཡིན་པའི་ཆ་དམིགས་པའི་ཕྱིར།
དེ་ལྟར་རྡུལ་ཕྲན་དེ་ནི་ཆ་སྣ་ཚོགས་བཅན་འགྱུར་ན་ཀོ་སྟེ་འགྱུར་ན་ནི་དངོས་པོ་རྟག་པ་མི་རིགས་ཏེ། ཆ་སྣ་ཚོགས་པ་ཅན་ཡིན་པའི་ཕྱིར། རི་མོ་སྣ་ཚོགས་པ་བཞིན་ནོ། ། དེ་ཡང་སྣོད་བཅུད་རྩོམ་པ་ན་ཕྲ་རྡུལ་ཕྱོགས་བཞི་དང་དབུས་རྡུལ་དང་ལྔ་བཞག་སྟེ་ཡོན་ཏན་ཅན་གྱི་རྫས་སྔ་མ་ལས་ཁྱད་པར་དུ་གྱུར་པའི་ལྡན་པ་ཅན་གྱི་རྫས་འདུས་པ་རག་པ་ཙམ་ཕྱོགས་གཅིག་གམ་ཕྱོགས་མཐའ་དག་སྦྱོར་བ་གཉིས་འཕྲད་ནས་རྩོམ་པ་མ་གཏོགས་༼༢༨༨༽རྩོམ་མི་ཤེས་པས་གང་ཁས་བླང་ན་སྐྱོན་དང་བཅས་པར་སྒྲུབ་པ་ལ། རྡུལ་ཕྲན་ཚོགས་པ་ཆོས་ཅན། དམ་བཅས་མི་རྟག་པར་སྒྲུབ་པ་བསྒྲུབ་བྱ། རྟགས་ཕྱགས་ཐམས་ཅད་དམ་ཕྱོགས་རེ་ནས་འཕྲད་ཅེས་དྲིས་པས་ཁས་བླང་ཏེ་རྟགས། ཁྱབ་པ་ཚད་མས་ངེས་པར་བྱེད་པའོ། ། གཞུང་གི་དགོངས་པ་རྡུལ་གཅིག་ཡིན་པ་འགོགས་པར་གསལ་ལོ། ། ཡང་ན་རྡུལ་ནུབ་ན་ཡོད་དུས་སུ་ཤར་རྡུལ་ལ་ནུབ་ངོས་རྒྱུ་མིན་ལ་དེ་ཤར་དུ་བཞག་ན་དེ་ལས་ལྡོག་པར་འགྱུར་ཏེ།
དུས་ཐ་དད་ལ་ལྟོས་ན་རྒྱུ་དང་རྒྱུ་མ་ཡིན་པར་འགྱུར་བས་མི་རྟག་པར་གྲུབ་པོ། ། ཕྱོགས་ཐམས་ཅད་ནས་སྦྱོར་ན་རྩོམ་བྱེད་རྒྱུ་ལ་ཆ་མེད་པ་དེ་བཞིན་རྩོམ་པའི་ཡན་ལག་ཅན་ལ་ཡང་ཆ་མེད་པར་ཐལ། ཆ་མེད་དང་མ་འབྱར་བའི་ཆ་མེད་པའི་ཕྱིར། འདོད་ན་རྡུལ་ཕྲན་གྱི་ཚད་དུ་འགྱུར་ཞིང་དབང་པོ་ལས་འདས་པར་ཐལ། རྡུལ་ཉིད་བཞིན་ནོ། ། གཉིས་པ་ལ་གཉིས་དངོས་དང༌། རྡུལ་ཕྲན་བདག་ཉིད་ཐམས་ཅད་ཀྱིས་མི་སྦྱོར་བ་ལ་ཁས་བླང་འགལ་བའོ། ། དང་པོ། རྒྱུ་ཡི་ཟླུམ་གོང་གང་ཡིན་པ། ། དེ་ནི་འབྲས་བུ་ལ་ཡོད་མིན། །
དེས་ན་བདག་ཉིད་ཀུན་སྦྱོར་བ། རྡུལ་ཕྲན་རྣམས་ལ་མི་འཐད་དོ། ། རྡུལ་ཕྲན་ཆ་མེད་པ་ཡོན་པས་བདག་ཉིད་ཐམས་ཅད་ཀྱིས་སྦྱོར་ཡང༌། རྡུལ་ཕྲན་འཕྲད་པའི་ལྡན་པ་དོན་གཞན་སྐྱེ་ལ་དེ་ཡན་ལག་ཅན་བསྐྱེད་དོ་ཞེ་ན། ཡན་ལག་ཅན་རྣམས་༼༢༨༩༽བརྩོམ་པའི་ཚེ་བདག་ཉིད་ཀུན་ཕྲད་ཅིང་སྦྱོར་བ་རྡུལ་ཕྲན་རྣམས་ལ་མི་འཐད་དེ། བདག་ཉིད་ཐམས་ཅད་ཀྱིས་ཕྲད་ན་ཡན་ལག་ཅན་དང་པོ་དང་གཉིས་པ་སོགས་བོང་ཚོད་གོང་ནས་གོང་དུ་རྒྱས་པར་མི་འགྱུར་བ་གང་ཞིག་ཡིད་ལ་ཆ་ཡིས་སྟོང་པའི་ཟླུམ་པོ་སྣང་བའི་མཚན་ཉིད་ཅན་གྱི་རྒྱུའི་ཟླུམ་པོ་གང་ཡིན་པ་དེ་ནི་འབྲས་བུའི་རྫས་ཡན་ལག་ཅན་ལ་ཡོད་པ་མིན་པ་དེའི་ཕྱིར། ཚིགས་བཅད་སྔ་མ་ནི་རྒྱུའི་རྡུལ་ཕྲན་ཉིད་ལ་བརྟགས་པ་དང༌། འདི་ནི་དེས་བརྩོམ་པའི་ཡན་ལག་ཅན་གྱི་རྫས་ལ་བརྟགས་པའི་ཁྱད་པར་རོ། ། གཉིས་པ། རྡུལ་ཕྲན་གཅིག་གི་གནས་གང་ཡིན། །
དེ་ནི་གཞན་གྱི་ཡང་མི་འདོད། ། དེ་ཕྱིར་རྒྱུ་དང་འབྲས་བུ་གཉིས། ། བོང་ཚོད་མཉམ་པར་འདོད་མ་ཡིན། ། བདག་ཉིད་ཐམས་ཅད་ཀྱི་ཐམས་ཅད་དུ་མི་སྦྱོར་བ་དེའི་ཚེ་རྡུལ་ཕྲན་གཅིག་གང་གང་ཡིན་པའི་གནས་གང་ཡིན་པའི་གོས་དེར་ནི་རྡུལ་གཞན་གྱི་ཡང་མི་འདོད་པ་དེའི་ཕྱིར། རྒྱུ་རྡུལ་ཕྲན་དང་འབྲས་བུ་ཡན་ལག་ཅན་བོང་ཚོད་མཉམ་པར་འདོད་པ་མ་ཡིན་པས་ཡན་ལག་ཅན་དབང་པོའི་ཡུལ་འདས་པར་ཐལ་བའི་སྐྱོན་མེད་ཀྱང༌། རྡུལ་ཕྲན་ཆ་བཅས་དབང་པོའི་ཡུལ་ལས་མ་འདས་པས་རྟག་དངོས་སུ་མི་འཐད་པར་ཐལ་བསོན་གནས་སོ། ། ཤར་ནུབ་ཀྱི་ཆ་མེད་གཉིས་བདག་ཉིད་ཀུན་གྱིས་སྦྱོར་ན་དབྱིབས་ཟླུམ་པོ་༼༢༩༠༽ཉིད་དུ་འགྱུར་དགོས་ལ་མི་ཟླུམ་པའི་ཆ་ཅུང་ཟད་ཅིག་བྱུང་ནས་བཟུང་ཆ་དེས་མ་འབྱར་བར་འགྱུར་བས་དེ་ལྟར་རྡུལ་གསུམ་ནས་བརྒྱ་སྟོང་གི་བར་སྦྱར་བ་དེ་ལྟར་འགྱུར་དགོས་པས་རག་པ་ཡན་ལག་ཅན་ཐམས་ཅད་ཟླུམ་པོའི་དབྱིབས་ཁོ་ནར་འགྱུར་བ་ཁྱོད་ཉིད་ཀྱང་མིམ་འདོད་པ་མ་དམིགས་པས་གསལ་ལོ། ། གསུམ་པ་ལ་གཉིས། དགོས་དང༌། རྡུལ་ཕྲན་ཆ་མེད་ལ་ཡུལ་བགྲོད་པའི་འགྲོ་བ་མི་འཐད་པས་ཡན་ལག་ཅན་རྩོམ་པ་འགལ་བའོ། །
དང་པོ། འབྲས་བུའི་རྫས་རྩོམ་པའི་དུས་ན་ཆ་བཅས་ཀྱི་ཉེས་པ་འདིར་འགྱུར་གྱི། དེའི་སྔ་རོལ་ན་རྡུལ་ཕྲན་ཆ་མེད་ཡིན་པས་ཉེས་པའི་མེད་དོ་ཞེ་ན། མི་རིགས་པར་བསྟན་པ། གང་ལ་ཤར་གྱི་ཕྱོགས་ཡོད་པ། ། དེ་ལ་ཤར་གྱི་ཆ་ཡང་ཡོད། ། གང་གིས་རྡུལ་ལ་ཕྱོགས་ཡོད་ན། ། དེས་རྡུལ་རྡུལ་ཕྲན་མིན་པར་བསྙད། ། རྡུལ་ཕྲན་དེའི་ཕྱོགས་མི་སྲིད་ན་དེའི་ཕྱོགས་བཞིན་རྡལ་མི་གནས་པར་འགྱུར་ཏེ་རྡུལ་དང་དེའི་ཕྱོགས་གཅིག་ཡིན་པའི་ཕྱིར། དེས་ན་ཤར་ལ་སོགས་པའི་ཕྱོགས་ཡོད་ན་ཆ་གཅིག་ངེས་པར་ཡོད་དགོས་ཏེ།
རྡུལ་གང་ལ་ཤར་གྱི་ཕྱོགས་ཡོད་པ་དེ་ལ་ཕྱོགས་ཅན་ཤར་གྱི་ཆ་ཡང་ཡོད་དགོས་ལ། རྒྱུ་མཚན་དེས་ན་རྒོལ་བ་གང་གི་ཡན་ལག་ཅན་གྱི་རྫས་རྩོམ་འི་སྔ་རོལ་གྱི་རྡུལ་ལ་ཕྱོགས་ཡོད་ན་དེས་རྡུལ་ཕྲན་ཆ་མེད་ཀྱི་རྡུལ་ཕྲན་མིན་པར་༼༢༩༡༽བསྙད་དེ། ཕྱོགས་བཅུ་མཐའ་ཡས་པའི་དབུས་ན་གནས་པར་ཁས་བླང་བའི་ཕྱིར་རོ། ། འོན་ཀྱང་གཅིག་གམ་དུ་མས་བལྟ་ཞེས་བརྟགས་པ་ཡང་ཤུགས་ཀྱིས་གསལ་ལོ། ། གཉིས་པ། མདུན་གྱིས་ལེན་ཅིང་རྒྱབ་ཀྱིས་ནི། ། གཏོང་བར་འགྱུར་ན་དེ་དག་གཉིས། ། གང་ལ་ཡོད་པ་མ་ཡིན་པ། ། དེ་ནི་འགྲོ་བོར་ཡང་མི་འགྱུར། ། གལ་ཏེ་རྡུལ་ཕྲན་ཆས་ཤས་མེད་དེ་ལ་འགྲོ་བ་མེད་པས་རྡུལ་ཕྲ་རབ་གཞན་དང་སྦྱོར་བ་མེད་པས་ཡན་ལག་ཅན་གྱི་རྫས་རྩོམ་པ་མི་འཐད་དེ།
འདི་ལྟར་འགྲོ་བའི་དུས་ན་ལུས་དང་ལྡན་དགོས་པས། ཡུལ་བསྒྲོད་པའི་འགྲོ་བ་པོ་ཡིན་ན། མདུན་གྱིས་མདུན་ཕྱོགས་ལེན་ཅིང་རྒྱབ་ཀྱིས་རྒྱབ་ཕྱོགས་གཏོང་བར་འགྱུར་ན། གཏོང་ལེན་གྱི་ཆ་གཉིས་ཆ་མེད་ཀྱི་རྡུལ་གང་ལ་ཡོད་པ་མ་ཡིན་པའི་ཕྱིར། འདོད་ན་རྡུལ་ཕྲན་ཆ་མེད་པ་ལན་ལག་ཅན་གྱི་རྫས་རྩོམ་པ་འགལ་བར་ཐལ། འཇིག་རྟེན་འཇིག་པ་ན་རྡུལ་སིལ་བུ་སོ་སོར་བར་འགྱེས་ལ་ཆགས་ཙམ་ན་འདུ་བར་འདོད་པ་ལ་འདུ་བར་འདོད་པ་ལ་འདུ་བར་མི་འཐད་དེ་མདུན་དོས་ལེན་ཅིང༌། རྒྱབ་ངོས་ཀྱིས་འདོར་དགོས་ལ། དེ་ལྟར་ན་མདུན་རྒྱབ་ཀྱི་ཆ་གཉིས་སུ་འགྱུར་བས་ཆ་མེད་ཉམས་པར་འགྱུར་རོ། ། དེ་བཞིན་དུ་འཇིག་པའང་མི་རུང་སྟེ་བུམ་པ་འཇིག་དུས་མདུན་ངོས་ཀྱི་དངོས་མེད་ལེན་ཅིང་རྒྱབ་ངོས་ཀྱི་དངོས་པོ་དོར་བའི་ཆ་༼༢༩༢༽གཉིས་གཅིག་ལ་མི་རིགས་སོ། ། དེས་ན་རྡུལ་ཕྲན་རང་བཞིན་གྱིས་གྲུབ་པ་ཐམས་ཅད་དུ་ཁས་བླང་བར་མི་བྱའོ། །
གཉིས་པ་ལ་གཉིས། དངོས་དང༌། རགས་པ་ཡོད་པས་རྡུལ་ཕྲན་རྟག་པ་ཡོད་པར་དགག་པའོ། ། དང་པོ། རྡུལ་ཕྲན་རྟག་པ་རྣལ་འབྱོར་པ་རྣམས་ཀྱིས་ལྷའི་མིག་གིས་མཐོང་བས་ཡོད་དོ་ཞེ་ན། གང་ལ་དང་པོ་ཡོད་མིན་ཞིང༌། ། གང་ཞིགི་ལ་དཀྱིལ་ཡོད་མིན་ལ། ། གང་ལ་ཐ་མ་ཡོད་མིན་པ། ། མངོན་མེད་དེ་ནི་གང་གིས་མཐོང༌། ། རྡུལ་ཕྲན་རྟག་པ་དེ་ནི་རྣལ་འབྱོར་པ་གང་གིས་མཐོང༌།
རྡུལ་གང་ལ་དང་པོ་མདུན་གྱི་ཆ་ཡོད་པ་མིན་ཞི་བ། གང་ཞིག་ལ་བར་གྱི་དཀྱིལ་ཡོད་པ་མིན་ལ། ཐ་མ་རྒྱབ་ཀྱི་ཆ་ཡོད་པ་མ་ཡིན་པའི་གཟུགས་ཅན་དེ་ནི་ཤེས་པ་གང་ལའང་མངོན་དུ་མེད་པའི་ཕྱིར་རོ། ། གང་གིས་ན་མངོན་པ་ནི་གསལ་བ་དང་གཟུང་པར་བྱ་བ་དང་བལྟ་བར་བྱ་བ་ཡིན་ན། ཆ་མེད་གང་ལ་དེ་མེད་པའི་ཕྱིར་མངོན་པ་མེད་ལ་བལྟ་བྱ་བ་མ་ཡིན་པ་ནི་སུས་ཀྱང་བལྟ་བར་ནུས་པ་མ་ཡིན་པས་འདི་རྣལ་འབྱོར་པ་རྣམས་ཀྱིས་ཇི་ལྟར་མཐོང༌། འཐད་པ་མེད་བཞིན་དུ་མཐོང་ངོ་སྙམ་ན་རབ་རིབ་ཅན་གྱི་ལོག་ཤེས་བཞིན་ཕྱིན་ཅི་ལོག་ཏུ་ངེས་སོ། ། གཉིས་པ་ནི། རྡུལ་ཕྲན་མེད་ན་རགས་པ་རྒྱུ་མེད་པར་འགྱུར་བས་ཡོད་ལ་དེ་ཡང་རྟག་པ་ཞིག་སྟེ་རང་དངོས་པོ་ཡིན་ལ་རྒྱུ་དང་མི་ལྡན་པའི་ཕྱིར་རོ་ཞེ་ན། འབྲས་བུ་ཡིས་ནི་རྒྱུ་བཤིག་པ་༼༢༩༣༽དེས་ན་རྒྱུ་ནི་རྟག་མ་ཡིན། ། ཡང་ན་གང་ན་རྒྱུ་ཡོད་པ། །
དེན་འབྲས་ཡུ་ཡོད་མ་ཡིན། ། གལ་ཏེ་རྡུལ་ཕྲ་རབ་རྣས་རྒྱུ་ཡིན་ན། མྱུ་གུ་སྐྱེས་པ་ན་སབོན་རྣམས་འགྱུར་ཞིང་འཇིག་པ་བཞིན་དུ་འབྲས་བུ་ཡན་ལག་ཅན་སྐྱེས་པ་ཡིས་ནི་རྒྱུ་རྡུལ་ཕྲན་བཤིགས་པར་འགྱུར་ཏེ་དེ་ནི་འབྲས་བུ་དང་ལྷན་ཅིག་མི་གནས་པའི་ཕྱིར་མི་རྟག་པར་གྲུབ་པོ། ། མ་གྲུབ་སྟེ་རྒྱུའི་རང་བཞིན་མི་གོང་ཞིང་འབྲས་བུ་དོན་གཞན་བསྐྱེད་དོ་ཞེ་ན། ཡང་ན་ཡུ་གང་ན་རྒྱུ་རྡུལ་ཕྲན་ཡོད་པ་དེས་ན་འབྲས་བུ་ཡན་ལག་ཅན་ཡོད་པ་མ་ཡིན་པས་ཡུལ་སོ་སོར་གནས་པའི་བུམ་སྣངམ་བཞིན་དུ་དུས་མཉམ་དུ་ཡུལ་སོ་སོར་གནས་པ་ལ་རྒྱུ་འབྲས་མི་འཐད་དོ། ། འཐད་ན་མེ་ཆུ་སོགས་འགལ་བ་མཐའ་དག་རྒྱུ་འབྲས་སུ་ཐལ། དུས་མཉམ་དུ་ཡུལ་སོ་སོ་བ་རྒྱུ་འབྲས་བུ་ཁས་བླང་བའི་ཕྱིར། འདོད་མི་ནུས་ཏེ། འཇིག་རྟེན་གྱི་གྲགས་པས་བསལ་ལོ། ། དེས་ན་ཕ་རོལ་གྱི་རྟགས་དེས་རྡུལ་ཙམ་མོད་རྟག་པ་དང་ཆ་མེད་འགྲུབ་པ་དགག་པ་ལ་དབུ་མ་བས་འབྲས་བུ་སྐྱེ་བ་ན་རྒྱུ་འཇིག་པའི་ཕྱི་རང་མྱུ་གུ་བསྐྱེད་པའི་ས་བོན་བཞིན་ཅེས་འགོག་གོ །
དེ་ལའང་འདུ་བ་ད་ལྟ་བའི་རྒྱུ་ཡིན་ན་དེར་གྱུར་མོད། དའིར་ལྡན་པའི་རྒྱུ་ཡིན་པས་འབྲས་བུ་སྐྱེ་བས་མི་འཇིག་སྟེ་སྣལ་མ་དང་སྣམ་བུ་བཞིན་ཞེ་ན། དེ་ལ་འབྲས་བུའི་དུས་ནའང་རྒྱུ་༼༢༩༤༽ཡོད་ན་གཟུགས་ཅན་གཉིས་ཀྱི་གོས་ཐ་དད་པ་རྩོམ་བྱེད་དུ་མི་འགྱུར་ཏེ། ཀ་བའི་རྡུལ་གྱིས་བུམ་པའི་རྩོམ་བྱེད་མ་རུང་བ་བཞིན་་་་་་་་་་་་་་་་རང་གི་རྫས་ཡུལ་ཐ་དད་དུ་མཉམས་པར་གནས་པ་དེའི་རྒྱུད་མི་འགྱུར། ཁོ་ན་རེ་སྔཽན་པོའི་ཁ་དོག་བཞིན་གཟུགས་གཉིས་ཉིད་མེད་པས་ཡུལ་གཅིག་པར་མི་འགལ་ལོ་ཞེ་ན། རགས་པ་འབྲས་བུའི་ཡུལ་ཕྲ་བ་རྒྱུའི་མནོན་ན་གཅིག་པ་ཉམས་ལ། ནོན་ན་རྫས་ཀྱིས་ནོན་ན་དངོས་པོ་གཉིས་སུ་འགྱུར་བས་གོས་གཅིག་ཡིན་པ་མི་རུང་ལ། ལྡོག་པ་ཙམ་དུ་གཅིག་ན་དངོས་པོའི་རྒྱུར་མི་འགྱུར་རོ། ། དེ་ལྟར་རགས་པའི་རྒྱུར་མི་རུང་ན་དེ་བརྟགས་པའི་དགོས་པ་མེད་དོ། གསུམ་པ།
ཐོག་ལྡན་དངོས་པོ་རྟག་པནི། ། གང་དུའང་སྣང་བ་མ་ཡིན་ཏེ། ། དེས་ནན་མ་ཡང་སངས་རྒྱས་རྣམས། ། རྡལ་ཕྲན་རྟག་པ་ཉིད་མི་གསུང༌། རྒྱུ་མཚན་འདིས་ཀྱང་རྡུལ་ཕྲན་རྟག་པ་མ་ཡིན་ཏེ། རྡུལ་ལ་རྡུལ་གཞན་རྣམས་བདག་ཉིད་ཐམས་ཅད་ཀྱིས་འཇུག་པ་མེད་པའི་ཐོགས་བཅས་ཡིན་ལ། ཐོག་བཅས་རྟག་པར་མི་རིགས་སྟེ། ། དུས་ནམ་ཡང་སངས་རྒྱས་རྣམས་རྡུལ་ཕྲན་རྟག་པ་ཉིད་ཡོད་པར་མི་གསུངས་པའི་རྒྱུ་མཚན་ཡོད་དེ་ཐོགས་ལྡན་གྱི་དངོས་པོ་རྟག་པ་ནི་གང་དུ་སྣང་བ་མ་ཡིན་ཏེ་མ་གཟིགས་འི་ཕྱིར། འདིར་མངོན་པའི་ལུགས་ལས། སྒྲ་མེད་ཕྲ་རབ་རྡུལ་རྫས་༼༢༩༥༽བརྒྱད་ཅས་པས་འབྱུང་བ་བཞི་དང་སྐྱེ་མཆེད་བཞིའི་རྫས་བརྒྱད་འདུས་པ་ལ་བརྟགས་པས་རྡུལ་རྫས་བརྒྱད་པོ། །
སོ་སོར་རྡུལ་རེ་རེ་ཤས་ཆེ་ཆུང་ཙམ་མ་གཏོགས་འདུས་པར་བསད་པས་འདུས་པ་ལ་རྟག་པའི་དོན་མེད་པས་དེ་བཞིན་གཤེགས་པའི་གཟིགས་དོན་ཕྲ་རབ་ཀྱི་རྡུལ་རྟག་པ་ཡོད་པར་མ་གཟིགས་པས་མི་གསུང་བར་ལུང་དང་འགལ་བ་སྤོང་ངོ༌། ། དེས་ན་རྣམ་པ་ཐམས་ཅད་མཁྱེན་པའི་ཡེ་ཤེས་ཀྱིས་ཆོས་ཐམས་ཅད་རང་བཞིན་མེད་པར་མཁྱེན་པའི་ཇི་ལྟ་མཁྱེན་པ་དེ་ལས་སྐད་ཅིག་ཀྱང་གཡོ་བ་མེད་པར་གཟིགས་བཞིན་དུ་ཀུན་རྫོབ་ཀྱི་དངོས་པོ་རྒྱུ་འབྲས་ཀྱི་ཆོས་ཅན་མ་ལུས་པ་གསལ་བར་མ་འདྲེས་པར་ཇི་སྙེད་མཁྱེན་པས་གཟིགས་པས་བདེན་གཉིས་དབྱེར་མེད་དུ་མཁྱེན་པས་སངས་རྒྱས་ཁོ་ནའི་སར་མངའ་བས་གཞན་དུ་མ་ཡིན་ནོ། ། འདིར་ཟླ་བའི་འགྲེལ་བར། ། གང་དག་ཅེས་སེམས་ཙམ་པས་དོན་དམ་དཔྱོད་བྱེད་ཀྱི་རིགས་པ་བཅུག་ནས་དྲུག་གི་ཅིག་ཆར་སྦྱར་བའི་རིག་པས་རྡུལ་ཕྲན་འགོགས་ལ་རྣམ་ཤེས་བདེན་གྲུབ་ཏུ་ཁས་ལེན་པ་རྣམ་པ་ཐམས་ཅཅད་དུ་མི་རིགས་ཏེ་ཞེས། མཚུངས་པ་མགོ་སྙོམས་ཀྱིས་རིགས་པས་བཀག་ནས་དོན་རང་ཤེས་པ་གཉིས་འཇིག་རྟེན་ན་ཇི་ལྟར་གྲགས་པ་ལྟར་ཁས་བླང་བར་བྱའོ་གསུང་པས། འཇིག་རྟེན་གྱི་དངོས་པོ་རྣམས་ནི་འཇིག་རྟེན་ལས་འདས་པའི་མཐོང་བའི་རྣམ་དཔྱོད་མ་བཅུག་པར་འཇིག་རྟེན་ན་༼༢༩༦༽ཇི་ལྟར་ཡིན་པ་དེ་ལྟར་ཁས་བླང་བར་བྱ་ཞིང༌། ཇི་ལྟར་རྣམ་པར་ཤེས་པ་འཇིག་རྟེན་པ་ཡིན་པ་དེ་ལྟར་རྡུལ་ཕྲ་རབ་ཀྱང་ཡིན་པས་གཉིས་ཀ་ཐ་སྙད་ཙམ་ལས་དོན་དམ་པར་མ་ཡིན་ནོ། ། དེས་ན་ཟླ་བས་དོན་དམ་དཔྱོད་བྱེད་ཀྱི་རིགས་པ་བཅུག་མ་བཅུག་ཞེས་གསུང་པས་དོན་དང་རྣམ་ཤེས་ཐ་སྙད་འཇིག་རྟེན་པའི་ངོར་མཚུངས་པར་གསུང་པས་རང་རིག་ཐ་སྙད་དུ་དགག་པར་འདོད་པ་ལ་འདི་ཇི་ལྟར་གསུང་སོམས་རིགས་སོ། ། དོན་དང་ཤེས་པ་ཞེས་པས་དོན་མངོན་པ་ལས་ཕྲ་རབ་རྡུལ་རྫས་བརྒྱང་པོ་ཡིན་ལ་བྱེ་བྲག་པའི་རྡུལ་ཕྲན་རྟག་པ་ནི་ཐ་སྙད་ཙམ་དུ་ཡང་མེད་དོ། དེ་རང་རིག་ལ་མཚུངས་སོ་སྙམ་ན་རང་རིག་བདེན་གྲུབ་ཞིག་ཁས་ལེན་ན་མཚུངས་ཀྱང༌།
འདིར་ཐ་སྙད་ཙམ་དུ་རྣམ་ཤེས་བེམ་པོའི་ཆ་ལས་ལྡོག་པའི་བེམ་པོ་མིན་པ་ཤེས་པ་གསལ་རིགས་ཀྱི་ངོ་བོར་སྐྱེ་བ་ཙམ་ཞིག་རང་རིག་ཏུ་འདོད་པས་རྣམ་པ་ཀུན་ཏུ་མི་མཚུངས་སོ། ། ལྔ་པ་ལ་གཉིས། རང་སྡེའི་ཐར་པ་རྫས་གྲུབ་དགག་པ་དང༌། གཞན་སྡེའི་བདག་གི་རང་བཞིན་གྱི་ཐར་པ་དགག་པའོ། ། དང་པོ་ལ་གཉིས། འགོགས་པ་རྫས་གྲུབ་མི་འཐད་པ་དང༌། མྱ་ངན་ལས་འདས་པའི་དབྱིངས་སུ་སྡུག་བསྔལ་མ་ལུས་པར་སྤང་བར་བཤད་པ་དང་འགལ་བའོ། ། དང་པོ། རང་གི་སྡེ་པ་དག་འདུས་མ་བྱས་མིང་ཙམ་དུ་མ་རྟོགས་པར་རྫས་སུ་ཡོད་པ་རྟག་པ་༼༢༩༧༽ཉིད་དུ་འཛིན་པས། སངས་རྒྱས་རྣམས་རྡུལ་ཕྲན་རྟག་པ་མི་གསུང་བ་ནི་བདེན་མོད་ཀྱི།
ཆོས་འདུས་མ་བྱས་རྣམས་ནི་རྟག་གོ་ཞེས་གསུང་པས་ལམ་བདེན་གྱིས་ཐོབ་པར་བྱས་པའི་འགོགས་པ་ཆུ་འགོགས་པའི་ཆུ་ལོན་ལྟ་བུ། ཉོན་མོངས་སྐྱེ་བ་ལ་གཏན་དུ་གེགས་སུ་གྱུར་པ་ཞིག་ཡོད་དེ། མེད་ན་ཉོན་མོངས་པ་དང་སྐྱེ་བ་དག་སྐྱེ་བ་ལ་གེགས་བྱེད་པ་དོན་མེད་པའི་ཕྱིར། འཕགས་པའི་བདེན་པ་གསུམ་པ་ཞེས་གསུང་པ་ཡང་མི་རིགས་པར་འགྱུར་རོ་ཞེ་ན། འཆིངས་དང་བཅིངས་དང་ཐབས་ལས་གཞན། ། ཐར་པ་གལ་ཏེ་ཡོང་ན་ནི། ། དེས་ལས་ཅི་ཡང་མི་སྐྱེས་སྟེ། ། དེས་ན་དེ་ཐར་ཞེས་མི་བརྗོད། ། འདིའི་བསམ་པ་ནི་ཐར་པ་ཞེས་བྱ་བ་ཡོད་ན་འཆིང་བ་ལ་སོགས་པ་གསུམ་ལས་གཞན་ཡིན་པའི་རྒྱུ་མཚན་དུ་བསམ་པ་ཡིན་ལ། འཁོར་བར་འཆིང་བྱེད་ཀུན་འབྱུང་གི་བདེན་པ་འཆིང་བར་བྱེད་པ་ལ་རང་དབང་མེད་པར་འཆིང་བར་འགྱུར་བ་དང༌།
བཅིངས་པ་ནི་སྡུག་བསྔལ་གྱི་བདེན་པ་སྟེ་ཉོན་མོངས་པའི་གཞན་གྱི་དབང་ཡིན་པས། ཉོན་མོངས་པའི་མཚན་ཉིད་ནི། ཀུན་བཏུས་ལས། སེམས་རོང་རོང་པོའམ་རྩུབ་རྩུབ་པོར་བྱེད་པ་ཡིན་པར་གསུངས་ལ། སྡུག་ཀུན་དེ་ལས་ཐར་པར་བྱེད་པའི་ཐབས་ལམ་གྱི་བདེན་པ་སྟེ། དེས་ཉོན་མོངས་པ་ལྡོག་པར་བྱེད་པའི་ཕྱིར། དེ་གསུམ་༼༢༩༨༽ལས་གཞན་ཐར་པ་དངོས་པོར་གྱུར་པ་གལ་ཏེ་ཡོད་ན་ནི་དེས་ཕན་པའི་འབྲས་བུ་འགའ་ཞིག་བྱེད་དགོས་ན་དེ་ལས་འབྲས་བུ་ཅི་ཡང་མི་སྐྱེས་སྟེ་ཕན་པ་ཅུང་ཟད་ཀྱང་འབྱུང་བ་མེད་པ་དེས་ན་འགོགས་པ་རྫས་གྲུབ་དེ་ཐར་པ་ཞེས་མི་བརྗོད་ཅིང་བརྗོད་པར་མི་རིགས་སོ། ། དེས་ན་ཀུན་འབྱུང་དང་སྡུག་བསྔལ་གཉིས་ནི་འཆིང་བྱེད་དང་བཅིང་བ་ཡིན་པས་དེས་བཅིང་བའི་བྱ་བ་བསྒྲུབ་པས་འབྲས་བུ་ཡིན་ལ། ཀུན་འབྱུང་དང་ལམ་ནི་ཐར་བྱེད་ཡིན་པས་ལམ་དེས་ཐར་པ་ཞེས་པའི་བྱ་བ་སྒྲུབ་པས། དེ་གསུམ་ལས་མ་གཏོགས་པའི་བདེན་པ་གསུམ་པ་ཐར་པ་ཞེས་པའི་བདེན་གྲུབ་ཞིག་ཡོད་ན་དེས་ཀྱང་བཅིང་པའམ་གྲོལ་བའི་བྱ་བ་འགའ་ཞིག་བསྐྱེད་པར་ཐལ་ན།
དེ་ལས་ཅི་ཡང་མི་འབྱུང་སྟེ། སྐྱེས་བུའི་དོན་གྲུབ་པ་ལས་གཞན་པའི་དགོས་པ་མེད་ལ། དོན་ནི་བཅིང་གྲོལ་གཉིས་པོ་དེ་ཙམ་དུ་འདུ་བས་སོ། ། ཅི་ཡང་མི་སྐྱེ་བའི་རྒྱུན་དེ་ཉིད་སྐྱེ་བར་འདོད་ན་དགོས་པ་མེད་དེ། རྒྱུ་ལན་ཅིག་བཅོམ་པས་དཔེར་ན་མར་མེ་རླུང་གི་བསད་པ་ལ་ཕྱིས་མི་འབར་བ་ལ་རླུང་གཏན་ནས་མི་དགོས་པ་བཞིན་ནོ། ། འོན་ཀྱང་གྲོལ་བ་ཉིད་ཐར་པའོ་ཞེན་བཅིངས་པ་བཅད་ཙམ་གྱི་གྲོལ་བ་ནི་སྡུག་ཀུན་སྤང་བ་ལས་དོན་གཞན་མ་ཡིན་ལ། དོན་གཞན་ཡིན་ནམ་འབྲེལ་བས་ཕན་གནོད་མི་བྱེད་ལ། གྲོལ་བཞིན་པ་ཡང་མ་ཡིན་ཏེ་འཆིང་བ་བཅད་པའི་༼༢༩༩༽གྲོལ་འགྱུར་ལས་དོན་ལྷག་པོ་མེད་པས། དེས་ན་ཉོན་མོངས་པ་དང་སྐྱེ་བ་གཉིས་སླར་མི་འབྱུང་བ་ཙམ་ཞིག་ལ་བདེན་པ་གསུམ་པར་བསྟན་གྱི། རང་གི་ངོ་བོས་གྲུབ་པ་མ་ཡིན་ནོ།
སྟོན་པས་དགེ་སློང་དག ། ལྔ་པོ་འདི་ནི་མིང་ཙམ་སྟེ། འདས་པའི་དུས་དང་མ་འོངས་པའི་དུས་དང༌། ནམ་མཁའ་དང༌། མྱ་ངན་ལས་འདས་པ་དང༌། གང་ཟག་གོ་ཞེས་གསུང་པས་ཐར་པ་ནི་བརྡའ་ཙམ་བཏགས་པ་ཙམ་ཞིག་ཁས་བླང་བར་བྱ་བའོ་རྫས་གྲུབ་དུ་ཁས་བླང་བར་མི་བྱའོ། ། གཉིས་པ། མྱ་ངན་འདས་ལ་ཕུང་པོ་རྣམས། ། ཡོད་མིན་གང་ཟག་སྲིད་མ་ཡིན། ། གང་དུ་མྱ་ངན་འདས་གྱུར་པ། །
མ་མཐོང་དེར་མྱང་འདས་གང་ཞིག ། བཅོམ་ལྡན་འདས་ཀྱིས། གང་སྡུག་བསྔལ་མ་ལུས་པ་རབ་ཏུ་སྤང་ཞིང༌། སྤང་བ་གསལ་བ། ཟད་པ་འདོད་ཆགས་དང་བྲལ་བ་འགགས་པ་ཉེ་བར་ཞིག་ནུབ་པ་སྡུག་བསྔལ་གཞན་ཡང་ཉིང་མཚམས་མི་སྦྱོར་བ་དང༌། ཉེ་བར་མི་ལེན་པ་འདི་ནི་ཞི་བ། གྱ་ནོམ་པ་སྟེ། འདི་ལྟ་སྟེ། ཕུང་པོ་ཀུན་སྤངས་པ། སྲིད་པ་ཟད་པ་འདོད་ཆགས་དང་བྲལ་བ།
འགོགས་པ་མྱ་ངན་ལས་འདས་པའོ་ཞེས་གསུང་བའི་ལུས་འདི་ལས་རྣམ་པ་ཐམས་ཅད་དུ་མྱ་ངན་ལས་འདས་པའི་དབྱིངས་ལ་ཕུང་པོ་རྣམས་ཡོད་པ་མིན་ཞིང༌། དེ་ལ་བསྟེན་ནས་བཏགས་པའི་གང་ཟག་ཀྱང་སྲིད་པ་མིན་༼༣༠༠༽ཏེ། དངོས་པོ་བརྟེན་པར་སྨྲ་བ་ལྟར། རྟེན་དང་བརྟེན་པ་གང་དུ་ཡང་མ་གྲུབ་པའི་ཕྱིར་རོ། ། རྟེན་བདེན་པར་གྲུབ་པ་གང་དུ་ཉོན་མོངས་པ་དང་སྐྱེ་བ་ཟད་པས་མྱ་ངན་ལས་འདས་པར་གྱུར་པ་ཕུང་པོ་དང་གང་ཟག་གང་མ་མཐོང་བ་དེར་བརྟེན་པ་མྱང་འདས་བདེན་གྲུབ་གང་ཞིག་ཡོད་དེ་ཅུང་ཟད་ཀྱང་མེད་པས་ཐར་བ་ཡང་བཏགས་པ་ཙམ་མོ། ། ཕྱེད་སྔགས་ཐར་པར་འགྱུར་བའི་རྟེན་བཀག་ནས་ཕྱེད་ཕྱི་མས་ཐར་པ་ཉིད་མེད་པར་སྟོན་པ་ཡིན་ནོ། ། དེས་ན་རང་གི་ངོ་བོས་ཡོད་པ་མ་ཡིན་པ་ལ་རྟག་པ་ཉིད་རིགས་བམ་ཡིན་ལ་དངོས་པོ་ཡོད་ན་མི་རྟག་པས་ཁྱབ་བོ། ། གཉིས་པ་ལ་གསུམ། གྲངས་ཅན་གྱིས་བཏགས་པའི་ཤེས་རིག་གིས་བསྡུས་པའི་ཐར་པ་རྟ་པ་དགག་པ་དང༌། ཤེས་པ་ཡོད་པའི་ནུས་པས་བསྡུས་པའི་ཐར་པ་རྟག་པ་དགག་པ་དང༌།
བདག་འཛིན་ཟད་པར་སྤང་པ་ཐར་པར་རིགས་པའོ། ། དང་པོ། གྲངས་ཅན་པ་ན་རེ། ཁོ་བོ་ཅག་ལྟར་ན་མྱ་ངན་ལས་འདས་པ་ནི། རྟེན་མེད་པས་ཐར་པ་མེད་པའི་ཉེས་པ་མེད་དེ། རྣལ་འབྱོར་པས་གཙོ་བོ་དང་སྐྱེས་བུ་དང་དད་དུ་ཤེས་པ་ལས་ཆེན་པོ་ལ་སོགས་པ་འཁོར་བར་འཇུག་པའི་རིམ་པ་ལོག་ནས་རྣམ་འགྱུར་ཐམས་ཅད་གཙོ་བོའི་བག་ལམ་ཞ་བའི་ཚེ་ཤེས་རིག་གི་སྐྱེས་བུ་ཉག་གཅིག་གནས་པས་གྲོལ་བའི་བདག་ཡོད་དོ་ཞེ་ན། སྲེད་དང་བྲལ་ལ་ཐར་པའི་ཚེ། ། ཤེས་ཡོད་ཡོན་༼༣༠༡༽ཏན་ཅི་ཞིག་ཡོད། ། ཤེས་མེད་པ་ཡི་ཡོད་པ་གང༌། ། གསལ་བར་ཡོད་པ་མིན་དང་མཚུངས། །
ཡུལ་ལ་སྲེད་པ་དང་བྲལ་བ་ལ་ཐར་པའི་ཚེ། ། ཤེས་རིག་གི་སྐྱེས་བུ་ཡོད་པར་ཁས་བླང་བ་མི་རིགས་པར་ཐལ། བློས་ཞེན་པའི་དོན་ལ་སྐྱེ་བུ་ཤེས་པར་བྱེད་ཅིང༌། ཤེས་པ་ཡོད་པ་ཉིད་ཀྱང་སྐྱེས་བུའི་ངོ་བོར་འགྱུར་མེད་ཀྱི་རྟག་པར་ཁས་བླང་བའི་ཕྱིར་གྲོལ་བའི་གནས་སྐབས་ན་ཡང་ཤེས་པ་ཡོད་པར་ཁས་བླང་བ་ལ་ཡོན་ཏན་ཅི་ཞིག་ཡོད། ཤེས་རིགས་སྐྱེས་བུ་དུས་ཐམས་ཅད་དུས་ཐམས་ཅད་དུ་ཡུལ་ལ་ལོངས་སྤྱོད་པར་ཁས་བླང་བ་གང་ཞིག ། ལོངས་སྤྱོད་བྱ་རྣམ་འགྱུར་རྣམས་བག་ལ་ཞེ་ནས་མེད་པའི་ཕྱིར། ཅི་སྟེ་ཐར་བའི་སྐྱེས་བུ་ཤེས་པ་ཡོད་པ་མིན་པར་གནས་སོ་ཞེ་ན། ཤེས་པ་མེད་པའི་གྲོལ་བའི་སྐྱེས་བུ་ཡོད་པར་ཁས་བླང་པ་ཡང་གསལ་བར་ཡོད་པ་མིན་པ་དང་མཚུངས་ཏེ་མེ་དང་ཚབ་ལྟར་སྐྱེས་བུ་དང་ཤེས་པ་ཁྱབ་མཉམ་པའི་རང་བཞིན་གཅིག་ཏུ་ཁས་བླང་བའི་ཕྱིར། གཉིས་པ། གལ་ཏེ་གྲོལ་བའི་གནས་སྐབས་ན་ཤེས་པ་དངོས་མེད་ཀྱང༌།
ཡུལ་ཤེས་པའི་ནུས་པ་ཡོད་པས་བདག་ཡོད་དོ་ཞེ་ན། ཐར་པ་བདག་གཅིག་ཡོད་ན་ནི། ། ཤེས་ཡོད་ས་བོན་སྲིད་པ་ཡོད། ། དེ་མེད་ན་ནི་སྲིད་པ་ལ། ། བསམ་པའང་ཡོད་པ་མ་ཡིན་ནོ། ། དེ་ལྟར་ནུས་པ་ཡོད་པར་དམིགས་ཏེ། ཐར་པའི་རྟེན་བདག་གཅིག་ཡོད་ན་ནི་རྟེན་དེ་ལ་རྟེན་༼༣༠༢༽པའི་ཤེས་པ་ཡོད་པའི་ས་བོན་ནུས་པ་ཞིག་སྲིད་པ་ཡིན་ན་ཡང་དེ་ནི་ཤེས་པ་ཡོད་པ་ཉིད་ཀྱི་རང་གི་ངོ་བོ་ཉིད་ཀྱི་དེ་མེད་པའི་ཕྱིར་བསྟན་པ་ནུས་པ་སྲིད་པ་མ་ཡིན་ནོ། ། གལ་ཏེ་གྲོལ་བའི་བདག་མེད་ན་ཐར་པ་མེད་པས་འཁོར་བ་འཇིག་པར་མི་འགྱུར་བས་མི་འདོད་པ་དུ་མ་ཞིག་ཏུ་འགྱུར་རོ་ཞེ་ན། ཤེས་པ་ཡོད་པའི་འཇུག་པ་དང་དེའི་ནུས་པ་བདེན་པར་ཡོད་པའི་རྒྱུ་མཚན་གྱིས་སྲིད་པ་ལ་སྐྱེས་བུ་རྣམས་འཇུག་གམ་མི་འཇུག་སྙམ་པའི་བསམ་པ་དང་འཐད་པར་ཡོད་པ་མ་ཡིན་ཏེ། རྟེན་བདག་ཡོད་ན་དེ་འཐད་ན་ཡང་གྲོལ་བའི་བདག་དེ་མེད་ན་ནི་མེད་པའི་ཕྱིར།
དེས་ན་ཤེས་པ་ཡོད་པ་དང་དེའི་ནུས་པ་གཉིས་དངོས་པོ་བདེན་པར་གྲུབ་པ་ཞིག་ཡོད་ན་དེ་ཅི་སྲིད་དུ་འཇུག་པ་ཡོད་པ་ཞིག་གམ་འོན་ཏེ་མེད་པ་ཞིག་སྙམ་དུ་ཐེ་ཚོམ་ཟ་བར་འགྱུར་བ་ཞིག་ན། རྟེན་བདག་མེད་པས་དེ་ལ་བརྟེན་པའི་འཇུག་པ་ཡོད་མེད་རྣམ་པ་ཐམས་ཅད་དམ་གྲུབ་སྟེ་མྱུ་གུ་ལ་སོགས་པའི་ནུས་པའི་རྟེན་ས་བོན་ཚིག་པར་གྱུར་ན་མྱུ་གུ་ལ་སོགས་པའི་རྒྱུན་མི་འཇུག་པ་བཞིན་དུ་རྣམ་པ་ཐམས་ཅད་དུ་བདག་གི་རྒྱུན་ཙམ་ཞིག་ཀྱང་མེད་དེ། བདག་ནི་བློས་ཕྱིན་ཅི་ལོག་ཏུ་བཟུང་བ་སྨིག་རྒྱུ་ལ་ཆུ་ལྟར་འཛིན་པ་ལས་ཡུལ་རང་གི་ངོ་བོ་ཅུང་ཟད་ཅིག་ཡོད་ནས་ནི་མ་ཡིན་པའི་ཕྱིར་རོ། ། གསུམ་པ་ནི། སྡུག་བསྔལ་ལས་ཐར་མི་རྣམས་ལ། ། གཞན་ལ་ཡོད་པ་མིན་པར་ངེས། ། དེ་ཕྱིར་རྣམ་པ་༼༣༠༣༽ཀུན་ཏུ་བཟང༌། ། ཟད་པ་ལེགས་ཞེས་བྱ་བར་བརྫོད། ། སྡུག་བསྔལ་བསྐྱེད་པ་དང་རང་ཉིད་འགགས་པའི་ཆོས་ཅན་གྱི་འདུ་བྱེད་ལས་དང་ཉོན་མོངས་པས་བསྐྱེད་པ་ཡིན་ལ། དེ་རྣམས་ལ་བརྟེན་ནས་ཀྱང་བདག་གམ་གང་ཟག་ཏུ་འདོགས་ཏེ།
ཉོན་མོངས་པ་ཟད་པར་སྤང་བའི་སྒོ་ནས་ཉེར་ལེན་གྱི་ཕུང་པོ་མ་ལུས་པ་ཟད་པར་སྤང་བས་སྡུག་བསྔལ་ལས་ཐར་པའི་མི་རྣམས་ལ་མྱ་ངན་ལས་འདས་པའི་གནས་སྐབས་ན་གཞན་ལས་ཏེ། ཕུང་པོ་ལ་མ་བརྟེན་པར་རྒྱུ་མེད་པའི་བདག་རྟག་པ་ཡོད་པ་མིན་པར་ངེས་པ་དེའི་ཕྱིར། རྣམ་གྲོལ་དོན་གཉེར་གྱི་སྐྱེས་བུ་དག་རྣམ་པ་ཀུན་ཏུའང་བདག་འཛིན་རྣམ་པ་ཐམས་སཅད་དུ་ཟད་པ་ལེགས་ཞེས་བྱ་བར་བརྗོད་པར་བྱ་ཡི་དགོས་པའི་གྲོལ་བའི་བདག་ཁས་བླང་བར་མི་བྱའོ། ། དེས་ན་སྡུག་བསྔལ་དང་ཉོན་མོངས་པ་འགགས་ན་དེ་དང་གྲུབ་བདེ་གཅིག་པའི་ཉེ་བར་ལེན་པོ་བདག་ཀྱང་རྣམ་པ་ཐམས་ཅད་དུ་ཕྱིས་མི་འབྱུང་ལ། གལ་ཏེ་རང་གི་ངོ་བོས་ཡོད་པའི་བདག་རྟག་པ་ཞིག་ཡོད་ན་དེ་ན་དེ་རང་གི་ངོ་བོ་མི་འགྱུར་བ་ཡིན་པས། དང་པོ་བཅིང་པ་ལྟར་རྟག་གམ། ཐར་པ་ལྟར་རྟག ། དང་པོ་ལྟར་མི་རིགས་ཏེ། བཅིང་བའི་གནས་སྐབས་ལས་མི་འགྱུར་བཞིན་དུ་གྲོལ་བ་མི་རིགས་ལ། ཕྱིས་གྲོལ་བའི་ངོ་བོར་རྟག་ན་བཅིངས་པ་མི་འཐད་ལ།
བཅིང་ཐར་ལས་གཞན་པའི་བདག་ཚད་མས་མ་གྲུབ་པའི་ཕྱིར་རོ། ༼༣༠༤༽བཅིང་པ་དང་གྲོལ་བ་ལ་ལྟོས་ན་བདག་མི་རྟག་པར་འགྱུར་བས་དེ་ཁས་ཀྱང་མི་ལེན་ལ་ལེན་ན། བཤད་ཟིན་པའི་སྐྱོན་དུ་མ་དང་བཅས་པའི་ཕྱིར་གྲོལ་བའི་སྐབས་སུ་བདག་མེད་པ་ཁས་བླང་བར་བྱའོ། ། གསུམ་པ། འཇིག་རྟེན་པ་དེ་ཉིད་བླ་ཡི། ། དོན་དམ་རྣམ་ཀུན་མ་ཡིན་ཏེ། ། འཇིག་རྟེན་པ་ལ་ཅུང་ཟད་ཡོད། ། དམ་པའི་དོན་ལ་ཡོད་མ་ཡིན། ། གལ་ཏེ་གྲཽལ་པའི་གནས་སྐབས་ན་གྲོལ་བའི་བདག་མེད་ཅིང༌། དོན་དམ་པའི་མིང་ཅན་མྱ་ངན་ལས་འདས་པ་ཡང་འདུ་བྱེད་རྣམས་སླར་མི་འབྱུང་བས་བདག་འཛིན་ཟད་པ་ཙམ་དུ་སྨྲ་ན།
དེ་འདྲའི་དོན་དམ་དོན་དུ་གཉེར་བས་ཅི་ཞིག་བྱ། བདག་ཉིད་ལེགས་སུ་འདོད་པས་འཇིག་རྟེན་པ་མིག་ལ་སོགས་པ་དང༌། མྱུ་གུ་ལ་སོགས་འདི་ཉིད་ཁས་ལེན་པ་སླ་ཡི་དོན་དམ་པ་རྣམ་པ་ཀུན་ཏུ་ཁས་བླང་བར་བྱ་བ་མ་ཡིན་ཏེ། འཇིག་རྟེན་པ་ལ་མྱུ་གུ་ལ་སོགས་པ་བརྟེན་ནས་བཏགས་པ། བུམ་པ་དང༌། སྣམ་བུ་དང༌། རེ་ལྡེ་དང༌། ཁྱིམ་དང་ནགས་ཚལ་དང༌། དམག་དང་ཀུན་དགའ་ར་བ་སོགས་དགེ་བ་དང་སྡུག་བསྡལ་རྒྱུ་འབྲས་ཀྱི་དངོས་པོ་བརྟེན་ནས་བཏགས་པ་ཅུང་ཟད་ཅིག་ཡོད་པས་འཇིག་རྟེན་པ་འདི་སླ་ཡི་དམ་པའི་དོན་ལ་ཁས་བླང་བར་བྱ་བའི་དོན་ཅུང་ཟད་ཀྱང་ཡོད་པ་མ་ཡིན་པའི་ཕྱིར། དེས་ན་བདེན་པ་གཉིས་ཀྱི་སྒོ་ནས་གང་ལ་ཡོད།
གང་ལ་མེད་ལེགས་པར་བརྟགས་ནས་རྣམ་༼༣༠༥༽པ་དཔྱད་པ་ནི་རིགས་པ་སྨྲ་བ་སྤྱིའི་ལུགས་ཡིན་པས། འདི་རང་ལུགས་སུ་ཁས་བླང་བར་བྱའོ། ། གཉིས་པ་ལེའུའི་མཚན་བསྟེན་པ་ནི། བྱང་ཆུབ་སེམས་དཔའི་རྣལ་འབྱོར་སྤྱོད་པ་ཞི་བརྒྱ་པ་ལས་དངོས་པོ་རྟག་པ་དགག་པ་བསྒོམ་པ་བསྟན་པ་སྟེ་རབ་ཏུ་བྱེད་པ་དགུ་པའི་རྣམ་པར་བཤད་པའོ། ། གཉིས་པ་དངོས་པོ་བདེན་གྲུབ་སོ་སོར་དགག་པ་ལ་ལྔ། བདག་དགག་པ་དང༌། དུས་བདེན་གྲུབ་དགག་པ། བལྟ་བྱ་བདེན་གྲུབ་དགག་པ་དང༌། དབང་པོ་དང་དོན་བདེན་གྲུབ་དགག་པ་དང་༌། མཐར་འཛིན་དགག་པའོ། །
དང་པོ་ལ་གཉིས། ལེའུའི་གཞུང་བཤད་པ་དང༌། ལེའུའི་མཚན་བསྟན་པའོ། ། དང་པོ་ལ་གསུམ། ། བདག་སོ་སོར་དགག་པ་དང༌། སྤྱིར་དགག་པ་དང༌། བདག་མེད་ལ་ཉེས་ཕ་སྤང་བའོ། ། དང་པོ་ལ་བཞི། བྱེ་བྲག་པའི་བདག་དགག་པ་དང༌། གྲངས་ཅན་གྱི་བཏགས་པའི་བདག་དགག་པ་དང༌།
རིགས་པ་ཅན་པས་བཏགས་པའི་བདག་དགག་པ་དང༌། བདག་གི་ཡོན་ཏན་སོགས་དགག་པ་གཞན་བསྟན་པའོ། ། དང་པོ་ལ་གཉིས། ། བདག་གི་ངོ་བོ་བདག་པ་དང༌། སྒྲུབ་བྱེད་དགག་པའོ། ། དང་པོ་ལ་གསུམ། དངོས་དང༌། དེའི་ལན་དགག་པ་དང༌། གཞན་གྱི་བདག་ལ་དམིགས་ནས་ཀྱང་ངའོ་སྙམ་པའི་བློ་སྐྱེ་རིགས་༼༣༠༦༽པར་ཐལ་བའོ། ། དང་པོ།
ལེའུ་དགུ་པར་དབུ་མ་པ་འཇིག་རྟེན་པའི་ཚེ་ཅུང་ཟད་ཁས་ལེན་པས་སླའི་འདས་པའི་ཚེ་ཅི་ཡང་མེད་པར་འདོད་པ་ལ་བདག་ལ་ཕན་པ་མེད་པས་དེའི་དོན་དུ་ལམ་ལ་འབད་པ་ཅི་བྱ་ཞེས། བརྒལ་བའི་ལན་བདག་མེད་རྒྱས་པར་སྟོན་པར་བཞེད་ནས། བདག་རང་བཞིན་པ་ཅིག་ཡོད་ན་དེ་ལྟ་མོད་ཀྱི་བདག་ཤེས་བྱ་ལ་ཡོད་མ་མྱོང་བས། དེ་ཡང་འདི་རྣམས་ཀྱིས་དགག་བྱ་མུ་སྟེགས་བྱེ་བྲག་པའི་བདག་ནི་བེམ་པོ། དངོས་པོ་དང༌། རྟག་པ་དང༌། གཅིག་པུ་དང༌། སྐྱེས་བུའི་རྒྱུད་དུ་གཏོགས་པ། ཡོན་ཏན་གྱི་རྟེན་བྱེད་པ། ཆོས་བཞི་ལྡན་དུ་འདོད་པ་དེ་རྣམས་རིམ་གྱིས་འགོགས་པས།
གང་ཚེ་ནང་བདག་བུད་མེད་མིན། ། སྐྱེས་མིན་མ་ནིང་མ་ཡིན་པ། ། དེ་ཚེ་མི་ཤེས་འགའ་ཞིག་ཁས། ། ཁྱོད་བདག་ཕོ་འོ་སྙམ་དུ་སེམས། ། འདི་ལྟར་ཕྱི་རོལ་པ་རྣམས་ཀྱི་བདག་ནི་གཉིས་ཏེ། ནང་གི་བདག་དང་ཕྱིའི་བདགོ ། དེ་ལ་ནང་གི་བདག་ནི་གང་ཞིག་ལུས་ཀྱི་ཁོང་ན་གནས་ཤིང༌། དེ་དབང་པོའི་ཚོགས་དང་དེར་རབ་ཏུ་འཇུག་པར་བྱེད། ནང་གི་བྱེད་པ་སྐྱེ་བུ་འགྲོ་བའི་ངར་འཛིན་གྱི་རྒྱུ་ལས་ཀྱི་འབྲས་བུ་བདེ་སྡུག་བར་མ་གསུམ་ལ་ལོངས་སྤྱོད་པའི་ཟ་བ་པོའོ། ། ཕྱི་ཡི་བདག་ནི།
ལུས་དང་དབང་པོ་འདུས་པའི་ངོ་བོ་ཅན་ནང་གི་བདག་ལ་ཕན་འདོགས་པའོ། ། དེ་ལ་རེ་ཞིག་ནང་གི་བདག་ནི་གལ་ཏེ་བུད་མེད་ཉིད་དུ་རྟོགས་ན་དེའི་ཚེ་༼༣༠༧༽རང་གི་ངོ་བོ་མི་འདོར་བའི་ངོ་བོ་ཅན་ཡིན་པའི་ཕྱིར། སྐྱེ་བ་གཞན་དུ་བརྗེས་ཀྱང་ཕོའི་རྟགས་གཞན་ལམ་བརྟེན་པར་རྟག་ཏུ་བུད་མེད་ཉིད་དུ་འགྱུར་བར་ཐལ། ་་་་་་་་་་་་་་་་་་་་་་་་་་་་་་་་་་་་ བདག་རང་གི་ངོ་བོ་རྟོག་པར་འདོད་པའི་ཕྱིར། འདོད་མི་ནུས་ཏེ། འཚོལ་བར་དམིགས་པ་ཚད་མས་ངེས་པའི་ཕྱིར། བུད་མེད་ལ་སོགས་པ་རྣམས་བདག་གི་ཡོན་ཏན་དུའང་མེད་པའི་ཕྱིར་རོ། ། དེས་ན་ནང་བྱེད་པའི་སྐྱེ་བུ་ངོ་བོ་ཉིད་ཀྱིས་ཡོད་པ་ཡིན་པར་ཐལ། དེ་ལྟར་དཔྱད་པ་གང་གི་ཚེ་ནང་གི་བདག་བུད་མེད་མིན་ཞིང་སྐྱེས་པ་ཡོད་མིན་ལ་མ་ནིང་ཡང་མིན་པ་དེའི་ཚེ་མི་ཤེས་པ་གཏི་མུག་འབའ་ཞིག་ལས་ཁྱོད་ཕོའོ་སྙམ་དུ་རློམ་ཞིང་ཐག་ཁྲལ་སྦྲུལ་འཛིན་པ་ལྟར་སྒྲོ་འདོགས་ཁོ་ནར་གྲུབ་པོ། ། ལུང་ལས།
དཔེར་ན་དོགས་པའི་འདུ་ཤེས་ཀྱིས་ནི་དུག་ལང་ལ། དུག་དེ་ཁོང་དུ་སོང་བ་མེད་ཀྱང་བརྒྱལ་བར་འགྱུར། དེ་བཞིན་བྱིས་པ་བདག་དང་བདག་གིར་ཁས་ལེན་པ། བདག་དེར་འདུ་ཤེས་ཡང་དག་མི་རྟག་སྐྱེ་ཞིང་འཚོ། ། ཞེས་གསུངས་པ་བཞིན་ནོ། ། གཉིས་པ། གང་ཚེ་འབྱུང་བ་ཐམས་ཅད་ལ། ། ཕོ་མོ་མ་ནིང་ཡོད་མིན་པ། ། དེ་ཚེ་ཅི་སྟེ་དེ་དག་ཉིད། ། བརྟེན་ནས་ཕོ་མོ་མ་ནིང་༼༣༠༨༽ཡིན།
ཅི་སྟེ་སྐྱེས་པ་དང་བུད་མེད་དང་མ་ནིང་རྣམས་ནི་ཕྱིའི་བདག་གི་རྟགས་ཡིན་ཏེ། དེ་དང་འབྲཻལ་པ་ལས་ནང་གི་བདག་སྐྱེས་པ་སོགས་ཡོད་པས་ཕྱིའི་བདག་ལ་སྐྱེས་པ་སོགས་ཡོད་དོ་སྙམ་ན། མ་ཡིན་ཏེ། བདག་རང་བཞིན་གྱིས་གྲུབ་པ་ཡོད་ན་ནམ་མཁའ་ནི་དངོས་པོ་མེད་པ་གོ་འབྱེད་པ་ཙམ་ལས་མེད་ན་འབྱུང་བ་ཆེན་པོ་བཞི་པོ་ཁོ་ན་རྒྱུའི་དངོས་པོར་འགྱུར་ན། དེ་དག་ལ་ནི་སྐྱེས་པ་དང༌། བུད་མེད་དང་མ་ནིང་རྣམས་རང་གི་ངོ་བོས་ཡོད་པ་མ་ཡིན་ནོ། ། གལ་ཏེ་ཡོད་ན་དེ་དག་གི་རང་བཞིན་གྱི་རྗེས་སུ་བྱེད་པའི་ཕྱིར་ལུས་ཅན་ཐམས་ཅད་ལ་ཕོ་མོའི་རྟགས་གང་རུང་ངེས་པ་ཅན་དུ་འགྱུར་ལ། ནུར་ནུར་པོ་ལ་སོགས་པའི་སྐབས་ན་རྟགས་དམིགས་པར་འགྱུར་ན། དེ་ལྟར་མ་ཡིོན་པས་དངོས་པོ་བདེན་པར་གྲུབ་པ་ལ་སྐྱེས་པ་སོགས་སུ་འགྱུར་མི་འགྱུར་གྱི་ཁྱད་པར་མེད་པས་འབྱུང་བ་ཐམས་ཅད་སྐྱེ་བུར་འགྱུར་ན་གང་གི་ཚེ་འབྱུང་བ་ཐམས་ཅད་ལ་ཕོ་མོ་མ་ནིང་ཡོད་པ་མིན་པ་དེའི་ཚེ་ཅི་སྟེ་ཕྱོའི་བདག་ཉིད་འབྱུང་བ་དེ་དག་ཉིད་ལ་བརྟེན་ནས་བདག་གི་བདག་ནི་ཕོ་མོ་མ་ནིང་ཡིན་པ་མི་རིགས་ཏེ་མི་རིགས་སོ། ། གད་དག་ཁྲིད་དང་ལྗོན་ཤིང་དག་ལ་ནུམ་ལ་སོགས་པ་དང་སྤུ་མང་པ་སོགས་རྒྱུ་མཚན་མེད་པར་རྣམ་པ་གཞན་དུ་བུད་མེད་ཉིད་ལ་སོགས་པར་རྟོགས་པར་བྱེད་པ་བྱེད་པ་དེ་དག་ནི་མེད་པ་ལ་བཏགས་པའི་རྟོག་པར་ཟད་དོ། །
ཁྱོད་ལ་ཡང་ཉེས་པར་ཐལ་བར་འགྱུར་ཞེ་ན། ཁོ་བོ་༼༣༠༩༽ཅག་འབྱུང་བ་རང་བཞིན་མེད་པ་ལ་བརྟེན་ནས་འདོགས་པས་ཉེས་པ་མེད་དོ། དེ་བཞིན་གཤེགས་པས། བསྟན་པ་མོ་ཞེས་མི་སྤྱོད་ཅིང༌། ། ཕོར་ཡང་རྟོག་པ་མི་བྱེད་དེ། ཆོས་ཀུན་སྐྱེ་བ་མེད་པའི་ཕྱིར། ། བཙལ་ན་མཐོང་བར་མི་འགྱུར་རོ། ཞེས་གསུངས་སོ། ། དེས་ན་རང་བཞིན་དང་བཅས་པའི་སྨྲ་བ་ལྟར་ན། རང་བཞིན་ལ་གཞན་དུ་འགྱུར་བ་མི་སྲིད་ལ་སྔ་མའི་གནས་སྐབས་རྟག་པར་ངེས་ལ།
དེའི་ཕྱིར་བདག་ནི་སྐྱེས་པའོ་སྙམ་པ་ལ་སོགས་པའི་རྟོག་པ་རྣམས་ནི་གཏི་མུག་ཙམ་ལས་འབྱུང་བའི་ཕྱིར་རྟགས་དང་ལྡན་པའི་བདག་རང་བཞིན་པ་ཡོད་པ་མི་རིགས་སོ། ། གསུམ་པ་ནི། ཁྱོད་ཀྱི་བདག་གང་ངའི་བདག་མིན། ། དེས་དེ་བདག་མིན་མ་ངེས་ཕྱིར། ། དངོས་པོ་མི་རྟག་པ་རྣམས་ལ། ། རྟོག་པ་སྐྱེ་བར་འགྱུར་མིན་ནམ། ། གང་ཟག་གི་བདག་རང་གི་ངོ་བོ་ཉིད་ཀྱིས་མ་གྲུབ་པར་ཐལ། དེ་གྲུབ་ན་ལྟས་སྦྱིན་གྱི་བདག་ལ་མཆོད་སྦྱིན་དམིགས་པའི་དམིགས་པའི་ཚེ་ན་ཡང༌། དེ་ལ་ངའོ་སྙམ་པའི་བློ་སྐྱེ་དགོས་ཏེ། དཔེར་ན་ཨུཏྤལ་སྔོན་པོ་ལ་དམིགས་པའི་སྐྱེ་བུ་གཉིས་ཀྱི་མིག་ཤེས་བཞིན་དུ་འགྱུར་ན།
དེ་མེད་པའི་ཕྱིར། ཁྱོད་ཀྱི་བདག་གང་ཡིན་པ་དེ་ངའི་བདག་མ་ཡིན་པ་དེས་ན་ཁྱོད་ཀྱི་ངར་འཛིན་གྱི་ཡུལ་ཏེ་རང་གི་ངོ་བོས་བདག་མ་ཡིན་པར། ། ཁོ་བོ་ཅག་གི་ངར་འཛིན་གྱི་ཡུལ་༼༣༡༠༽དང་བདག་ཏུ་ཆགས་པའི་ཡུལ་དུ་མ་ངེས་པའི་ཕྱིར། དེས་ན་དངོས་པོ་མི་རྟག་པ་གཟུགས་ལ་སོགས་པའི་མིང་ཅན་རང་བཞིན་མེད་པ་རྣམས་ལ་ངའོ་སྙམ་དུ་རྟོག་པ་སྐྱེ་བར་འགྱུར་བ་མ་ཡིན་ནམ། ཇི་ལྟར་བུད་ཤིང་ལ་བརྟེན་ནས་མི་ཡིན་པ་བཞིན་ཕུང་པོ་ལ་བརྟེན་ནས་བདག་ཏུ་འདོད་ལ། དེ་ཕུང་པོ་རྣམས་དང་དེ་ཉིད་དང༌། གཞན་དུ་རྣམ་པ་ལྔར་དཔྱད་ན་རང་གི་ངོ་བོས་ཡོད་པ་མ་ཡིནཔས་བརྟེན་ནས་ཡོངས་སུ་བརྟགས་པ་ཡིན་ནོ། ། དེས་ན་འདུ་བྱེད་མི་རྟག་པ་རྣམས་ལ་བདག་ཏུ་རྟོགས་པར་གྲུབ་བོ། ། གཉིས་པ་ལ་གསུམ། བདག་རྟག་པ་འཁོར་བར་འཇུག་ལྡོག་གི་རྒྱུ་ཡིན་པ་དགག་པ་དང༌།
ལུས་བསྐུལ་བྱེད་ཡིན་པ་དགག་པ་དང༌། བདག་རྟག་པའི་སྒྲུབ་བྱེད་དགག་པའོ། ། དང་པོ་བདག་རྟག་པ་ཡོད་དེ། འཁོར་བར་འཇུག་པ་པོ་དང༌། ལྡོག་པ་པོ་ཡིན་པའི་ཕྱིར་རོ། ། བདག་མེད་ན་སུ་ཞིག་ལས་བསགས་ནས་འཁོར་བ་དང་འཁོར་བ་ལས་ཐར་བར་འགྱུར་དེས་ན་བདག་ཡོད་དོ་ཞེ་ན། སྐྱེ་དང་སྐྱེ་བར་སྐྱེ་བུ་ནི། ། ལུས་བཞིན་རྣམ་པར་འགྱུར་བར་འགྱུར། ། ཁྱོད་ཀྱི་དེ་ལ་ལུས་ལས་གཞན། ཉིད་དང་རྟག་ཉིད་མི་རིགས་སོ། །
ཁྱོད་ཀྱིས་སྐྱེས་བུ་དེ་ལ་ལུས་ལས་རྫས་གཞན་ཉིད་དང་རྟག་པ་ཉིད་མི་རིགས་སྟེ་ལྷ་དང་མི་ལ་སོགས་པར་སྐྱེ་བ་དང་སྐྱེས་བུ་ནི་ལུས་གཞན་དུ་འགྱུར་བ་༼༣༡༡༽བཞིན་རྣམ་པར་འགྱུར་བའི་ཕྱིར། དེས་ན་འདུ་བྱེད་སྐད་ཅིག་རེ་རེར་འཇིག་པའི་ངང་ཚུལ་ཅན་གནས་པ་མེད་པས་འབྲས་བུ་མྱོང་བ་པོ་བདག་དེ་ཡང་སྐད་ཅིག་རེ་རེའི་སྐྱེ་འཇིག་ཅན་དུ་འགྱུར་ཏེ་འདུ་བྱེད་ཕུང་པོ་ལྔ་ལས་གཞན་དུ་བདག་མི་དམིགས་ལ། ཕུང་པོ་ཡིན་ན་ཉེས་པ་དེ་སྤང་བར་མི་ནུས་སོ། ། གཉིས་པ་ལ་གཉིས། དངོས་དང༌། བདག་རྟག་པ་ལ་གནོད་པ་བསྟན་པའོ། ། དང་པོ། གལ་ཏེ་བདག་མེད་ན་ལུས་བསྐུལ་བྱེད་མེད་པས་ལུས་ཀྱི་གཡོ་བ་བརྐྱང་བསྐུམ་སོགས་སུ་མི་འགྱུར་ན། ཤིང་རྟ་བསྐུལ་བྱེད་ལྷ་སྦྱིན་ལྟར་ལུས་བསྐུལ་བྱེད་ནང་གི་བྱེད་བའི་སྐྱེ་བུ་ཡོད་དོ་ཞེ་ན། རེག་དང་མི་ལྡན་དངོས་པོ་ལ། །
བསྐུལ་བ་ཞེས་བྱར་མི་སྐྱེ་སྟེ། ། དེ་ཕྱིར་ལུས་ཀྱི་གཡོ་བ་ལ། ། སྲོག་ནི་བྱེད་པ་པོར་མི་འགྱུར། ཤིང་རྟག་ནི་རེག་པ་དང་མི་ལྡན་པས་མི་བསྐུལ་གྱི་རེག་པ་དང་ལྡན་པས་བྱེད་པས་ཁྱེད་ཅག་གིས་ཡོངས་སུ་བརྟགས་པའི་བདག་ནི་རེག་པ་དང་མི་ལྡན་པས་གཡོ་བ་ལ་སོགས་པའི་དངོས་པོ་ལ་བསྐུར་བ་ཞེས་པའི་བྱ་བ་མི་སྐྱེས་སྟེ། དེའི་ཕྱིར་སྲོག་གམ་བདག་ནི་བྱེད་པ་པོར་མི་འགྱུར་ཏེ། བྱེ་བྲག་པས་བདག་གཟུགས་ཅན་དུ་ཁས་བླང་ཀྱང་ཕྱིའི་རེག་བྱ་སོགས་སུ་ཁས་བླངས་པས་སོ། ། གཉིས་པ། གལ་ཏེ་སེམས་ལ་ཡང་ལུས་ཀྱི་གཡོ་༼༣༡༢༽པའི་རྒྱུ་ཉིད་མི་རིགས་པའི་ཕྱིར་ཁྱོད་ལ་ཡང་ཉེས་པ་འདིར་འགྱུར་རོ་ཞེ་ན། སེམས་མ་གཏོགས་པར་འགྲོ་སོགས་ལ། ། གང་གིས་བསོད་ནམས་ལ་སོགས། །
མ་མཐོང་དེ་ཕྱིར་ལས་ཀུན་ལ། ། ཡིད་ནི་དོན་པོར་བརྗོད་པར་བྱ། ། ཞེས་གོང་དུ་བསྟན་པ་ལ་ཡང་སྐྱོན་མཚུངས་པ་མ་ཡིན་ཏེ། ཁོ་བོས་སེམས་རེག་པ་དང་མི་ལྡན་པར་ཁས་མ་བླང་བས། ཡུལ་དང་དབང་པོ་དང་རྣམ་པར་ཤེས་པ་རྣམས་ཕན་ཚུན་རེག་པའི་མཚན་ཉིད་ཅན་སེམས་བྱུང་གི་ཆོས་ཡོད་པ་ལ་རྣམ་པར་ཤེས་པ་ལུས་དང་ལྡན་པ་ཡིན་ཞིང་ལུས་ཀྱི་གཡོ་བའི་རྒྱུ་ཡིན་ནོ། ། ཁྱོད་ནི་བདག་དེ་ལྟར་མི་འདོད་པས་མི་མཚུངས་སོ། ། ཡང་ན་སེམས་དངོས་པོ་མཐའ་དག་སྐྱེས་པའི་རྒྱུ་ཉིད་དུ་ཁས་བླང་བས་དེའི་ཕྱིར་ཀུན་ནས་བསླང་བའི་རླུང་གི་ཁམས་རེག་པ་དང་ལྡན་པས་དེས་བསྐུལ་ནས་ལུས་དེ་ལྟར་གཡོ་བ་ཡིན་ནོ། ། ཁྱད་པར་འདི་བདག་ལ་ཡང་རྟོགས་ན། དེའི་ཚེ་བདག་སྐད་ཅིག་མར་ཁས་བླངས་རིགས་ཏེ། རྟག་པ་ལ་འགྱུར་བ་མེད་པས་ཁྱད་པར་དེ་དག་མི་སྲིད་པའི་ཕྱིར།
སེམས་བདག་ཡིན་ན་རྟག་པར་ཅི་ལྟར་འགྱུར། འདི་ཡང་རླུང་ལ་རེག་བྱ་མེད་པ་ཡིན་ན་དེས་ལུས་ངག་བསྐུལ་མི་ནུས་ལ་ཡོད་ན་ཡང་སེམས་རེག་མེད་ཀྱིས་བསྐུལ་བར་མི་ནུས་ཤིང་དུས་ན་བདག་ལའང་མཚུངས་ལ། མི་རྟག་པར་ཐལ་བསྐབས་ཀྱི་ཉེས་པ་༼༣༡༣༽མ་ཡིན་པས་རེག་བྱ་མེད་ཀྱང་བསྐུལ་བ་མི་འགལ་བར་ཇི་ལྟར་སོང་དཔྱད་པ་ཡིན་ནོ། ། གཉིས་པ། ཡང་གལ་ཏེ་བདག་འདི་རྟག་པརའགྱུར་ན་གནོད་པ་མཐའ་དག་ལས་བསྲུང་བར་མི་རིགས་པར་བསྟན་པ། མི་འཚེ་བ་དང་བདག་རྟག་པ། ། འདི་ལ་རྒྱུ་ནི་ཡོད་སྙམ། ། རྣམ་པ་ཀུན་ཏུ་ཤང་སྲིད་ལས། ། རྡོ་རྗེ་བསྲུང་བྱར་མི་འགྱུར་རོ། ། གལ་ཏེ་བདག་རྟག་པ་ཡིན་ན་ངན་འགྲོ་ལ་སོགས་པའི་གནོད་པ་བསྲུང་བའི་དོན་དུ་གཞན་ལ་མི་འཚེ་བ་དང༌།
ཆོས་སུ་བསྟན་པ་དང༌། བདག་རྟག་པ་འདི་ལ་རྒྱུ་ནི་ཅི་ཡོད་སྙམས་པ་འགལ་བར་ཐལ། རྟག་དངོས་ལ་སུས་ཀྱང་གནོད་མི་ནུས་པའི་ཕྱིར་རོ། ། དཔེར་ན་གནོད་པའི་དོགས་པ་མེད་པའི་རྫས་ཀྱི་རྡོ་རྗེ་རྣམ་པ་ཀུན་ཏུའང་ཤིང་གི་སྲིན་བུ་ལས་བསྲུང་བྱར་མི་འགྱུར་བ་བཞིན་ནོ། ། གསུམ་པ་ལ་གསུམ། སྐྱེ་བ་དྲན་པར་མཐོང་བས་བདག་རྟག་པ་ནི་སྒྲུབ་བྱེད་མི་རུང་བ་དང༌། སེམས་མེད་པ་བེམ་པོས་སྐྱེ་བ་དྲན་པ་མི་འཐད་པ་དང༌། བློ་ལ་སོགས་པའི་ཡོན་ཏན་དང་ལྡན་པས་སྐྱེ་བ་དྲན་ན་མི་རྟག་པར་ཐལ་བའོ། ། དང་པོ་ནི། བདག་ནི་རྟག་པ་ཡིན་ཏེ་སྐྱེ་བ་དྲན་པ་ཡོད་པའི་ཕྱིར།
འདུ་བྱེད་སྐྱེ་མ་ཐག་ཏུ་འཇིག་པའི་ངང་ཚུལ་ཅན་ལ་ཚེ་རབས་དྲན་པ་མི་རིགས་སོ་ཞེ་ན། སྐྱེ་བ་དྲན་པ་ཡོད་པའི་ཕྱིར། ། གལ་ཏེ་ཁྱོད་ཀྱི་བདག་རྟག་ན། ། སྔོན་༼༣༡༤༽བྱས་པ་ཡི་རྨ་མཐོང་ནས། ། ཁྱོད་ཀྱི་ལུས་ཀོ་ཅིས་མི་རྟག ། འདི་ནི་མ་ངེས་ཏེ། སྐྱེ་བ་སྔ་མ་ལ་མིར་གྱུར་ཏོ་སྙམ་པ་ལ་སོགས་པའི་སྐྱེ་བ་དྲན་པ་ཡོད་པའི་ཕྱིར། གལ་ཏེ་ཁྱོད་ཀྱི་བདག་རྟག་གོ་སྙམ་དུ་སེམས་ན་སྐྱེ་བ་སྔ་མ་ལ་ལུས་ལ་རྨ་སྲོལ་གཏོད་པའི་སྨན་པ་མཐོང་ནས་སྔོན་བྱས་པའི་རྨ་དང་འདྲ་བའི་སྨན་པ་མཐོང་བས་སྐྱེ་བ་སྔ་མ་ལ་རྨ་བྱས་པའི་སྨན་པ་འདི་ཡིན་ཞེས་མཐོང་བའི་ཕྱིར། ཁྱོད་ཀྱྀ་ལུསོ་་ནི་ཅིས་མི་རྟག་རྟག་པར་ཐལ་ལོ། ། དྲན་པ་ཙམ་ལ་མཚུངས་པའི་ཕྱིར།
དྲན་པའི་རྟགས་འདི་ནི་བདག་རྟག་པ་ལས་ལྡོག་པ་དང་ལུས་མི་རྟག་པ་ལ་འཇུག་པ་མ་མཐོང་བས་ཁྱབ་པ་མ་གྲུབ་པོ། ། སྔོན་གྱིས་གནས་ཤེས་པའི་ཕྱིར་ཅེས་པའི་ཕྱོགས་ཆོས་མ་གྲུབ་སྟེ་བདག་བེམ་པོ་ཡིན་པས་སོ། ། ཁྱོད་དབུ་མ་བ་ལ་མཚུངས་སོ་ཞེ་ན་མ་ཡིན་ཏེ། ཁོ་བོ་ཅག་གི་ལྟར་ན་འདུ་བྱེད་མི་རྟགས་པའི་རྒྱུན་ལ་དམིམགས་ནས་བདག་བཏགས་པར་ཡོད་པའི་སྐྱེ་བ་རྗེས་སུ་དྲན་ནོ། ། དེས་ན་དངོས་པོ་རྣམས་ནི་རང་གི་མཚན་ཉིད་ཀྱིས་མ་གྲུབ་པ་སྟེ་རྣམ་པ་དེ་ལྟ་བུའི་རྐྱེན་ཞི་ལྷག་གི་རྐྱེན་ཉེ་བར་ལྷག་པས་སྐྱེ་བ་དྲན་པ་མི་རིགས་པ་མ་ཡིན་ཏེ། རྒྱུ་ཅན་བྱ་བའི་ཁྱད་པར་བསམ་གྱིས་མི་ཁྱབ་པར་ཡོངས་སུ་རྟོག་གོ ། ཇི་ལྟར་ཞོའི་སྣོད་ཁང་པའི་ནང་ན་གནས་པ་ཐོག་རྩ་ཆེས་མང་བས་གཡོག་པའི་སྟེང་ན་གནས་པའི་ཕུང་རོན་སྐྱ་བོའི་༼༣༡༥༽རྐང་རྗེས་དམིགས་པ་ཡིན་པ་སོགས་རྟེན་འབྱུང་རང་བཞིན་མེད་པ་ལ་བྱ་བྱེད་ཐམས་ཅད་འཐད་པ་ཡིན་ནོ། ། གཉིས་པ། སེམས་པ་ཅན་དང་ལྡན་བདག་ཀྱང༌། ། གལ་ཏེ་ཤེས་པ་པོ་ཡིན་ན། །
དེ་ཡི་སེམས་པ་ཅན་སེམས་པ། ། མིན་ཞིང་སྐྱེ་བུའང་རྟག་པར་འགྱུར། ། ཇི་ལྟར་བདག་འདིས་སྐྱེ་བ་དྲན་ནོ་ཞེས་རྟོགས་ན། རང་གི་ངོ་བོས་དྲན་ནམ། གཞན་སེམས་དང་་་་་་་་་་་་་་་་་་ལྡན་པས་དྲན། རང་གི་ངོ་བོས་དྲན་པ་མེད་དེ། བདག་དེ་ནི་མི་རྟོག་པའི་ངོ་བོ་བེམ་པོར་ཁས་བླང་ལ། ཅི་སྟེ་སེམས་དང་ལྡན་པས་དྲན་མི་རིགས་ཏེ། རང་གི་ངོ་བོ་མི་རྟོག་པ་བཏང་ནས་གནས་སྐབས་གཞན་ཐོབ་པའི་ཕྱིར་ཏེ། འདི་ལྟར་བདག་བེམ་པོ་ཡིན་ཡང་སེམས་པ་ཅན་དང་ལྡན་པས་བདག་ཉིད་གལ་ཏེ་སྐྱེ་བ་སྔ་མ་སོགས་ཤེས་པ་པོ་ཡིན་ན་རྒྱུ་མཚན་དེ་ཡིས་སྐྱོན་གཉིས་བསྟན་པ་ཡོན་ཏན་སེམས་པ་ཅན་ཡང་རྟེན་བེམ་པོས་བསྡུས་པའི་བདག་དང་ལྡན་པའི་ཕྱིར།
ཤེས་པའི་རང་སྡོག་སེམས་པ་ཅན་མིན་པར་བེམ་པོར་ཐལ་ལོ། ། གང་གིས་ན་བདག་རྟག་པ་བེམ་པོས་བསྡུས་པ་དང་ལྡན་པའི་ཕྱིར། ཡང་ན་བརྟེན་པ་བདག་གམ་སྐྱེ་བུ་ཡང་མི་རྟག་པར་ཐལ། སྔར་མི་དྲན་པ་ལ་ཕྱིས་གསར་དུ་༼༣༡༦༽སེམས་དང་ལྡན་པས་སྐྱེ་བ་དྲན་པའི་རྟེན་སེམས་ཀྱི་བསྡུས་པ་ཤེས་པ་དང་ལྡན་པའི་ཕྱིར་རོ། ། དེ་ལྟར་མ་ཡིན་ན་ལྡན་འབྲེལ་བཞག་པ་དོན་མེད་དོ། ། གསུམ་པ། བདེ་བ་ལ་སོགས་དང་ལྡན་སྲོག ། བདེ་སོགས་བཞིན་དུ་སྣ་ཚོགས་མཐོང༌། ། དེ་ཕྱིར་བདེ་བ་ལ་སོགས་བཞིན། ། རྟག་པ་ཉིད་དུའང་མི་རུང་ངོ༌།
བློ་ལ་སོགས་པའི་ཡོན་ཏན་དང་ལྡན་པས་སེམས་ཅན་དུ་འགྱུར་ན། བདེ་བ་དང་སྡུག་བསྔལ་ལ་སོགས་པའི་ཡོན་ཏན་དང་ལྡན་པས་སྲོག་སྟེ། བདག་བདེ་བ་སོགས་བཞིན་དུ་སིམ་པར་མྱོང་བ་དང༌། གདུང་བར་མྱོང་བ་ལ་སོགས་པའི་གནས་སྐབས་སྣ་ཚོགས་མཐོང་དགོས་པས་དེའི་ཕྱིར་བདེ་བ་ལ་སོགས་པ་བཞིན་དུ་བདག་དེ་རྟག་པ་ཉིད་དུ་མི་རུང་ངོ༌། ། འང་གིས་བྱེད་པ་པོ་ཉིད་དང་བྱ་བ་པོ་ཉིད་དང་གཅིག་པ་ཉིད་ལ་སོགས་པ་ཐམས་ཅད་སེལ་བར་བྱེད་དོ། ། གཉིས་པ་གསུམ། ཤེས་རིག་གི་སྐྱེ་བུ་རྟག་པར་ཁས་བླངས་པའི་འཐད་པ་དང༌། ཤེས་པ་ཡོད་པའི་རྫས་སྐྱེ་བུ་མ་ཞིག་བར་དུ་མི་འཇིག་པར་ཐལ་བ་དང༌། སྐྱེ་བུ་སྔར་ཤེས་པ་ཡོད་པ་གསལ་བ་ལས་ཤེས་པ་ཡོད་པའི་ནུས་པའི་ངོ་བོར་ཁས་ལེན་པ་མི་འཐད་པའོ། ། དང་པོ།
གྲངས་ཅན་ན་རེ། བདག་བེམ་པོར་ཁས་ལེན་པ་ལ་ཉེས་པ་འདི་འགྱུར་གྱིས། ཁོ་བོ་ཅག་ལྟར་ན་སྐྱེ་བུ་ཤེས་པ་ཡོད་པའི་རང་བཞིན་ཡིན་པས་མི་༼༣༡༧༽འདོད་པ་ཅི་ཡང་མེད་དོ་ཞེ་ན། དེའི་ལུགས་ཀྱང་མི་རིགས་པར་བཤད་པ་ནི། གལ་ཏེ་ཤེས་པ་ཡོད་རྟག་ན། ། བྱེད་པ་ལོག་པར་འགྱུར་བ་སྟེ། ། གལ་ཏེ་མེ་ནེ་རྟག་འབྱུང་ན། བུད་ཤིང་གིས་དོན་ཡོད་མི་འགྱུར། གྲངས་ཅན་གྱིས་ཤེས་བྱ་ཉེར་ལྔར་ངེས་ལ། ཉེར་བཞི་བེམ་པོ་དང༌།
ཉེར་ལྔ་པ་རིག་པ་དང་སྐྱེ་བུ་དང༌། བདག་ཏུ་འདོད་ཅིང༌། བློས་ཞེན་པར་བྱས་པའི་དོན་ལ། གལ་ཏེ་ཡུལ་ལ་ལོངས་སྤྱོད་བྱེད་ཀྱི། སྐྱེས་བུ་ཤེས་པ་ཡོད་པ་རྟག་པར་ཁས་ལེན་ན་ཡུལ་ལ་ལོངས་སྤྱོད་པའི་བྱེད་པ་མིག་ལ་སོགས་པ་ལོག་པར་འགྱུར་བ་སྟེ་དོན་མེད་པར་འགྱུར་བ་བཞིན་ནོ། ། དེ་ཡང་ཡུལ་མི་ཤེས་པ་ཀ་བ་ལྟར་ཤེས་པར་མི་རུང་བས་གཟུགས་སོགས་ཤེས་པས་ཤེས་པ་ཡིན་ན། དེ་ཡང་སྐྱེ་བུའི་རང་བཞིན་ཞིང་སྐྱེ་བུ་རྟག་པ་ཡིན་པས་དབང་དོན་དང་བློའི་བྱེད་པ་ལ་མི་ལྟོས་པར་འགྱུར་རོ། ། འདོད་ན་བྱེད་པ་པོར་བཏགས་པ་དོན་མེད་པ། བྱེད་པ་དོན་ཡོད་ན་སྐྱེ་བུ་རྟག་པར་འགྱུར་རོ། ། གཉིས་པ་ནི།
གལ་ཏེ་སྐྱེ་བུ་ནི་ཤེས་པ་ཡོད་པའི་ནུས་པའི་ངོ་བོ་ཡུལ་ལ་ལོངས་སྤྱོད་པ་པོ་ཡིན་ལ། ༼༣༡༨༽ཤེས་པ་མེད་པ་ནི་ཡུལ་ལ་ལོངས་སྤྱོད་པའི་བྱ་བ་ཡིན་ལ་དེ་མིག་ལ་སོགས་པའི་བྱེད་པ་ལ་ལྟོས་པས་ཉེས་པ་མེད་དོ་ཞེ་ན། རྫས་ནི་བྱ་བ་ཇི་བཞིན་དུ། ། འཇིག་པའི་བར་དུ་གཡོ་བ་མེད། ། དེས་ན་སྐྱེ་བུ་ཡོད་ཤེས་པ། ། ཡོད་པ་མེད་ཅིང་བྱར་མི་རིགས། ། རྫས་ནི་བྱ་བ་ཅེས་པ་ལ་གསུམ། རྫས་ལ་བརྟེན་ནས་འཇུག་པ་དང༌། སྐྱེ་ནས་མ་ཞིག་བར་དུ་ཡུལ་ལ་གཡོ་བ་དང༌། རྫས་ཀྱི་སྔར་མེད་པའོ། །
དེས་ན་ཤིང་ལ་སོགས་པ་རླུང་ལ་སོགས་པས་བསྐྱོང་པ་མེད་པར་གཡོ་བའི་བྱ་བ་མེད་ལ། སྐྱོན་དེ་དག་ལ་བརྟེན་ནསམ་ཞིག་གི་བར་དུ་གཡོ་བ་ལས་མི་འདའ་བས་བྱ་བའི་ཆོས་ནི་རྫས་ལ་བརྟེན་པ་དང་གཡོ་བ་ཉིད་དོ། ། མི་མཐུན་པའི་དཔེ་སྟོན་པ་ནི། རྫས་ནི་གཡོ་བའི་བྱ་བ་རྫས་ལ་བརྟེན་པ་དང༌། རྫས་མ་ཞིག་པ་ཡང་འཇིག་པ་ཇི་ལྟ་བ་བཞིན་དུ་རྫས་རང་ཉིད་སྐྱེ་ནས་འཇིག་པའི་བར་དུ་གཡོ་བ་མེད་ལ་དེ་བཞིན་དུ་་་་་་་་་་་་་་་་་་་་་་་་་་་་་་ཤེས་པ་ཡོད་པ་དང༌། སྐྱེས་བུ་ངོ་བོ་ཐ་མི་དད་ཀྱི་རྟག་པ་ཡིན་པ་དེས་ན་ཡུལ་ལ་སྤྱོད་པའི་ཚེ་སྐྱེས་བུ་ཡོད་ལ་ཤེས་པ་ཡོད་པ་མེད་ཅེས་བྱ་མི་རིགས་སོ། ། འདི་ལྟར་ཤིང་ལ་སོགས་པ་རླུང་ལ་སོགས་པའི་བྱ་བ་ཉེ་བར་ལྷགས་མེད་ན་བྱ་བ་མི་རྩོམ་པར་སྡོད་ལ་རླུང་ལ་སོགས་པས་འཕུལ་བས་རྐྱེན་མ་ཞིང་གི་བར་དུ་གཡོ་བ་ཡོད་ཅེས་༼༣༡༩༽བཞིན། སྐྱེ་བུ་ཡོད་ཅེས་དང༌། ཡོད་པ་མེད་ཅེས་བྱར་མི་རིགས་སྟེ། ཤིང་ལ་སོགས་པའི་མཚན་ཉིད་དམིགས་པ་བཞིན་དུ་སྐྱེས་བུ་ནི་མ་ཡིན་ཏེ།
དེ་ནི་ཤེས་པ་ཡོད་ཅེས་པ་ཉིད་ཀྱང་རང་བཞིན་ཡིན་པའི་ཕྱིར། དེ་ལས་ཐ་དད་པའི་རྫས་ཀྱི་རང་བཞིན་མེད་པའི་ཕྱིར། ཤེས་པ་ཡོད་པ་དང་བྲལ་བ་ནི་བདག་ཉིད་དུ་ཡོད་ཅེས་བརྟགས་མི་ནུས་པས། སྐྱེས་ནས་འཇིག་པའི་བར་དུ་གཡོ་བ་མེད་པ་དང༌། བྱ་བ་བྱ་བ་ལ་བརྟེན་ནས་འཇུག་པ་མ་ཡིན་པ་བྱ་བའི་སྔར་ཡོད་དགོས་པ་དེས་ན་སྐྱེས་བུའི་རྫས་ཡོད་ལ་ཤེས་པའི་བྱ་བ་མེད་པར་འགྱུར་ན། རིག་པ་མེད་པའི་སྐྱེ་བུ་ནི་མི་རིགས་ཏེ་བདག་ཤེས་པའི་རང་བཞིན་ཡིན་པ་དང༌། ཤེས་པའི་བྱ་བ་ལས་ཐ་དད་པའི་རྫས་མི་སྲིད་པའི་ཕྱིར། སྐྱེས་བུ་ཡོང་ན་ཤེས་པ་མེད་ཅེས་བྱ་མི་རིགས་སོ། ། གང་ཡང་ཤེས་པ་ཡོད་པ་ཉིད་ཀྱི་ནུས་པ་ཡོད་པའི་ཕྱིར། དེའི་ཚེ་སྐྱེ་བུ་ཡོད་པར་རྟོག་པ་དེ་ཡང་མི་རིགས་ཏེ།
རྟེན་མེད་པའི་ནུས་པ་ཡོད་པ་མ་ཡིན་པའི་ཕྱིར། ཇི་ལྟར་ཤེས་པ་ཡོད་པ་ཉིད་འཇུག་པའི་གནས་སྐབས་ན་ཤེས་པ་ཡོད་པ་ཉིད་ལས་ཐ་དད་པའི་སྐྱེ་བུ་ནི་མི་སྲིད་པ་དེ་བཞིན་དུ་ནུས་པའི་གནས་སྐབས་ན་ཡང་ཤེས་པ་ཡོད་པའི་ནུས་པ་ཙམ་ལས་ཐ་དད་པའི་སྐྱེ་བུ་མེད་དེ། དེའི་ཕྱིར་རྟེན་མེད་པས་ནུས་པ་མེད་ལ། ནུས་པ་མེད་པས་ནུས་པ་༼༣༢༠༽གསལ་བའི་རང་བཞིན་ཉེ་བར་མ་ཁོབ་མིག་ལ་སོགས་པ་ལ་བྱ་བར་བརྟགས་པ་མི་འཐད་དོ། ། གསུམ་པ། བརྟེན་ནས་འཇུག་པ་དང་སྐྱེན་སམ་ཞིག་གི་བར་དུ་ཡུལ་ལ་གཡོ་བ་སོགས་དེ་ལྟ་བརྟགས་ནམ་གྲུབ་ཀྱང༌། རྫས་ཀྱི་སྔར་མེད་པ་ནི་ཡོད་དེ། ཡུལ་ལ་ལོངས་སྤྱོད་པའི་སྔར་ཤེས་པ་ཡོད་པ་ཉིད་མེད་ཀྱང་དེའི་ནུས་པ་ཡོད་པས་སྐྱེ་བུ་ཡོད་དོ་ཞེ་ན། གཞན་དུ་ཤེས་པ་ཡོད་པའི་ཁམས། ། མཐོང་ཞིང་གཞན་དུ་ཤེས་ཡོད་དེ། །
ལྕགས་ཀྱི་བཞུ་ཉིད་བཞིན་དེའི་ཕྱིར། ། སྐྱེས་བུ་རྣམ་པར་འགྱུར་བར་འགྱུར། ། ཡུལ་ལ་ལོངས་སྤྱོད་པའི་གནས་སྐབས་ལས་གཞན་དུ་ཤེས་པ་ཡོད་པའི་ཁམས་ནུས་པ་མཐོང་ཞིང་གཞན་དུ་ཡུལ་ལ་ལོངས་སྤྱོད་པའི་ཚེ་ཤེས་པ་ཡོད་པ་མཐོང་སྟེ། དེ་ལྟ་ན་ལྕགས་ཀྱི་བཞུ་བ་ཉིད་ཕྱིས་ལྕགས་ཀྱི་གོང་བུར་འགྱུར་བ་བཞིན་དུ་སྔར་ཤེས་པ་ཡོད་པའི་ནུས་པ་དེ་ཉིད་ཕྱིས་ཤེས་པ་ཡོད་པ་གསལ་བའི་ངོ་བོར་འགྱུར་བ་དེའི་ཕྱིར། སྐྱེས་བུ་རྣམ་པར་འགྱུར་བར་འགྱུར་བར་ཐལ། ། ཤེས་པ་དང་སྐྱེས་བུ་ངོ་བོ་གཅིག་ཏུ་ཁས་བླང་བའི་ཕྱིར། དེས་ན་ཤེས་པ་ཡོད་པའི་ཚུལ་གཉིས་ཀྱི་ཤེས་པ་ཡོད་པའི་ས་བོན་ནུས་པ་དང༌། ནུས་པ་ལས་གཞན་པའི་ཤེས་པ་ཡོད་པའི་སྐབས་གཉིས་སྐྱེ་བུ་ལ་མི་འཐད་པར་བསྟན་པ་ཡིན་གྱི་ནུས་པ་ཙམ་དང་ཤེས་པ་ཡོད་པ་ཙམ་དགག་པ་མ་ཡིན་ནོ། ། ༼༣༢༡༽གསུམ་པ་ལ་གཉིས། བདག་གི་ཕྱོགས་རྡུལ་ཕྲན་ཙམ་ཞིག་གི་ཡིད་དང་ལྡན་པས་ཡུལ་ཤེས་པ་དགག་པ་དང༌།
བདག་རྟག་ཁྱབ་ཏུ་འདོད་པ་དགག་པའོ། ། དང་པོ་ནི། རིགས་པ་ཅན་ན་རེ། ཁོ་བོ་ཅག་གི་སྐྱེས་བུ་ཤེས་པ་ཡོད་པའི་ངོ་བོ་མིན་ཏེ། འོ་ན་ཅི་ཞེ་ན། ཡུལ་ཤེས་ཡིད་ཙམ་ཞིག་ལ་སྟེ། སྐྱེས་བུ་ནམ་མཁའ་བཞིན་དུ་ཆེ་ཞེས་སྲོག་ཆགས་ཐམས་ཅད་ལ་ལུས་རེ་རེ་ཞིང་ཡོད་པས་དེའི་བདག་དེ་ནི་ནམ་མཁའ་ལྟར་རྟག་པ་དང་ཁྱབ་པའི་བདག་གི་ཕྱོགས་རྡུལ་ཕྲ་རབ་ཙམ་ཞིག་གི་ཡིད་དང་ལྡན་པས་ཡུལ་ཤེས་པའི་ཤེས་པ་ཡོད་པ་ནི་ཡིད་ལྡན་པ་ཙམ་ཞིག་ལ་བརྟེན་ཏེ་ཡིད་དང་སྦྱར་ནས་དེ་དང་ཡུལ་ཐ་མི་དད་པའི་ཤེས་པ་སྐྱེས་བུ་བསྐྱེད་ལ། སྐྱེས་བུ་ནམ་མཁའ་བཞིན་དུ་རྟག་པ་དང་ཁྱབ་པ་ཤིན་ཏུ་ཆེ་བ་ཡིན་ནོ་ཞེ་ན། དེ་ཕྱིར་དེ་ཡི་ངོ་བོ་ནི། ། ཤེས་པ་ཡོད་ཉིད་མིན་ལྟར་མཐོང༌།
རྟག་པ་དང་ཁྱབ་པའི་བདག་གི་རྡུལ་ཕྲན་ཙམ་གྱི་་་་་་་་་་་་་་་་་་་་་་་་༌། ་་་་་་་་་་་་་་་་་་་་་་་་་་་༌། ཕྱོགས་ལས་གཞན་ཤེས་པ་དང་འབྲེལ་བ་མེད་པ་དེའི་ཕྱིར། བདག་དེ་ཡི་ངོ་བོ་ནི། ཡུལ་ཤེས་པ་ཡོད་པ་ཉིད་མིན་པ་ལྟར་མཐོང་སྟེ། རྡུལ་ཕྲན་ཙམ་གྱིས་ལན་ཚྭ་དང་འབྲེལ་བས་གང་གི་ཆུ་ལན་ཚྭ་དང་༼༣༢༢༽བཅས་སོ་ཞེས་མི་ནུས་པ་བཞིན་ཤེས་པ་ཡོད་པ་མིན་པ་དེ་ལ་སྐྱེས་བུར་ཁས་ལེན་པ་མི་རིགས་ཏེ། ཤས་ཆུང་བ་དེའི་རྡུལ་ཙམ་གཅིག་ལ་ཤེས་པ་བརྟེན་པས་ཤེས་པར་མི་འགྱུར་སྟེ་ངོ་བོ་གཅིག་ན་ཤས་ཆེ་ཆུང་མི་འཐད་པ་ལ་མི་གཅིག་ན་འང་ཤས་ཆེ་ཆུང་གིས་ཁྱད་པར་མི་འཐད་དེ་ཐ་དད་ན་བདག་རྫས་ཡིན་ལ། ཤེས་པ་ཡོན་ཏན་ཡིན་པས་དཔེར་ན་གྲོག་སྦུར་དང་ལྡན་པའི་རི་སྲོག་ཆགས་སུ་མི་འགྱུར་བ་ལྟར་མི་རྟོག ། དེ་ཉིད་ཀྱིས་དེ་དེ་ཉིད་ལ། ། སྒྲིག་ཅེས་བྱ་བར་མི་འཐད་དོ། ། གལ་ཏེ་སེམས་ཅན་ཀུན་ལ་རེ་རེ་ཞིང་བདག་ཆ་ཤས་མེད་པ་རྟག་པ་དང༌།
ནམ་མཁའ་བཞིན་དུ་ཁྱབ་པའི་ཚུལ་དུ་ཡོད་ན་སྐྱེས་བུ་གཞན་གྱིས་རང་གི་བདག་དེ་ལའང་ཅིས་མི་རྟོག ། ཁྱོད་ཀྱི་བདག་དང་ངའི་བདག་གཅིག་ཏུ་འདོད་པའི་ཕྱིར། གཞན་གྱི་བདག་འཛིན་གྱི་ཡུལ་ན་རང་གི་བདག་མེད་ན་ཐམས་ཅད་ལ་ཁྱབ་ར་འགལ་ལོ། ། གཞན་གྱི་བདག་ཉིད་ཀྱིས་བསྒྲིབས་ནས་མི་མཐོང་ཞེ་ན། བདག་དེ་ཉིད་ཀྱིས་ནི་དེ་ཉིད་ལ་སྒྲིབ་ཅེས་བྱ་བར་མི་འཐད་དོ། ། བདག་ཁྱབ་པ་གཅིག་ལ་སྒྲིབ་བྱ་སྒྲིབ་བྱེད་གཉིས་མེད་པའི་ཕྱིར། ༼༣༢༣༽དེས་ན་བདག་གཞན་ཐམས་ཅད་ལ་ཁྱབ་པ་བདག་གཅིག་པུ་རྟག་པར་ཁས་བླང་བའི་ཚེ། ཡུལ་བདག་གཅིག་ལ་དམིགས་པའི་ཕྱིར་ཁྱོད་ཀྱི་བདག་ངའི་ངརའཛིན་གྱིས་ངའི་བདག་ཏུ་དམིགས་པ་དང་ངའི་བདག་ཁྱོད་ཀྱི་དམིགས་ཡུལ་ན་ཁྱོད་ཀྱི་བདག་ཏུ་ཅིས་མི་འགྱུར་ཞེས་ཐལ་བ་འཕེན་ཞིང༌། རྒྱུ་མཚན་བདག་དེ་གཉིས་གཅིག་ཡིན་པའི་ཕྱིར་ཞེས་རྟགས་ཁས་བླང་གིས་གནོད་པ་བསྟན་ནས་དགག་བྱ་འགོག་ཚུལ་ཚད་མས་ངེས་པར་བྱེད་པའི་ཕྱིར་རོ། ། དེར་མི་འགྱུར་ན་བདག་ཐམས་ཅད་ལ་ཁྱབ་པར་ཁས་བླང་བ་དོན་མེད་པ་རྒྱུད་སོ་སོའི་ཚོར་བ་བདེ་སྡུག་བཞིན་གཞན་གྱི་བདག་ལ་རང་གི་བདག་ཏུ་དམིགས་པ་མེད་པར་མྱོང་བས་གྲུབ་པ་ཡང་དག་པའི་རྟགས་སུ་བྱས་ནས་བདག་ཁྱབ་པ་འགོགས་པའི་ངེས་པ་ལ་སྐྱོན་དེ་སྤང་འདོད་ནས་གཞན་གྱི་བདག་གི་བསྒྲིབས་པས་གཞན་གྱི་བདག་ལ་རང་མི་དམིགས་སོ་སྙམ་ན།
བདག་གཅིག་ཡིན་པ་རྒྱུ་མཚན་དུ་བྱས་ནས་རང་ལ་རང་སྒྲིབ་བྱེད་མི་འཐད་པར་བསྟན་པའོ། ། བཞི་པ་ལ་གསུམ། གཙོ་བོ་བེམ་པོ་ཡང་ཡིན་ལ་ཐམས་ཅད་ཀྱི་བྱེད་པོར་ཁས་ལེན་པ་སྨྱོན་པ་དང་མཚུངས་པ་དང༌། དགེ་མི་དགེའི་ལས་བྱེད་པ་པོར་ཁས་བླང་ནས་རྣམ་སྨིན་མི་མྱོང་བ་འགལ་བ་དང༌། བདག་རྟག་པ་ལས་བྱེད་པ་པོ་དང་རྣམ་སྨིན་ཟས་པོ་ཡིན་པ་དགག་པའོ། ། དང་༼༣༢༤༽པོ་ནི། གྲངས་ཅནཔ་ན་རེ། རྡུལ་མུན་སྙིང་སྟོབས་གསུམ་ཆ་མཉམ་པ་གཙོ་བོ་ཡིན་ལ། གཙོ་བོ་བེམ་པོ་ལས་བློའི་མིང་གི་རྣམ་གྲངས་ཆེན་པོ་འབྱུང་ལ། དེ་ལས་ང་རྒྱལ་གསུམ་འབྱུང་ཞིང༌། །

སྙིང་སྟོབས་ཅན་གྱི་ང་རྒྱལ་ལས། ། བློའི་དབང་པོ་ལྔ་དང༌། ལས་ཀྱི་དབང་པོ་ལྔ་དང༌། ཡིད་ཀྱི་དབང་པོ་དང་བཅུ་གཅིག་འབྱུང་ངོ༌། ། རྡུལ་ཅན་གྱི་ང་རྒྱལ་ལས་དེ་ཙམ་ལྔ་དང༌། དེ་ལས་འབྱུང་བ་ལྔ་འབྱུང་ངཽ༌། ། མུན་པ་ཅན་གྱི་ང་རྒྱལ་ནི། ང་རྒྱལ་གཉིས་ཀའི་འཇུག་བྱེད་ངམ་གྲོགས་སུ་འདོད་པའོ། ། དེ་ཡང་རང་བཞིན་ནི་སྐྱེ་བུ་ཡུལ་ཉེ་བར་ལོངས་སྤྱོད་པར་འདོད་པ་དེའི་ཚེ་སེམས་པ་མ་ཡིན་ཀྱང༌། སྐྱེ་བུ་དང་ཐ་དད་པར་རྟོགས་པར་བྱས་ནས་རྣམ་འགྱུར་མཐའ་དག་བསྐྱེད་པར་བྱེད་ལ། ཆེན་པོ་བློའི་རྣམ་གྲངས་སྐྱེ་བུ་དང་ཡུལ་མཚམས་སྦྱོར་བར་བྱེད་པའོ། །
ང་རྒྱལ་ནི་རྡུལ་མུན་སྙིང་སྟོབས་དང་མཚུངས་པར་ལྡན་པའི་ང་རྒྱལ་ལོ། ། སྙིང་སྟོབས་ཅན་ལས། མིག་དང་རྣ་བ་སྣ་དང་ལྕེ་དང༌། ལྤགས་པ་ཞེས་བྱ་བའི་བློའི་དབང་པོ་ལྔ་པ་གས་པ་ལུས་དང་གི་མིང་གི་རྣམ་གྲངས་དང་ངག་དང༌། ལག་པ་དང༌། རྐང་པ་དང༌། རྐུབ་དང༌། འདོམས་སྟེ་ལས་དབངལྔ། དེ་གཉིས་ཀའི་བདག་ཉིད་ཅན་གྱི་ཡིད་དབང་དང་བཅུ་གཅིག་འབྱུང་ངོ༌། ། རྡུལ་ཅན་༼༣༢༥༽ལས་གཟུགས་དང༌།
སྒྲ་དང༌། དྲི་དང༌། རོ་དང༌། རེག་བྱ་དག་གོ ། དེ་ཙམ་ལས་ནི་འབྱུང་བ་སྟེ། ས་དང་ཆུ་དང༌། མེ་དང༌། རླུང་དང༌། ནམ་མཁའ་འོ། ། མུན་ཅན་ནི།
ང་རྒྱལ་གཉིས་ཀ་དང་མི་འགལ་ཞིང་མཐུན་པས་འཇུག་བྱེད་དོ། ། སྐྱེ་བུ་སྔར་བཤད་པ་བཞིན་དུ། རྟག་པ་དང་གཅིག་པུ་དང༌། སྣང་བའི་ལམ་ལས་འདས་པ་དང་སྐྱེ་བུའི་རྒྱུད་དུ་གཏོགས་པ། ཤེས་པའི་རང་བཞིན་དང་བྱེད་པ་པོ་མིན་པ་ཟབ་པོ་ཡིན་པའི་ཆོས་ལྔ་ལྡན་དུ་འདོད་ལ། དེས་ཡུལ་ལ་ལོངས་སྤྱོད་པའི་བྱེད་པ་ལ་དབང་པོ་ལྔ་ཡུལ་ཐོག་བབ་པ་དང་དེས་ཡུལ་གྱི་གཟུགས་བརྙན་བློ་ལ་ཤར་བ་དང༌། དེ་ལ་ནང་གི་སྐྱེ་བུ་ལོངས་སྤྱོད་པས་གཟུགས་ཤེས་དང་སྒྲ་ཤེས་པར་འགྱུར་བ་སྟེ་ཆོས་གསུམ་དགོས། སྐྱེས་བུའི་ཉེ་བར་མཁོ་བས་གྲངས་ཉེར་ལྔ་པོར་ཆོས་ཐམས་ཅད་འདུས་པར་འདོད་དོ། ། དེ་ལྟར་ན་སྐྱེ་བུ་སྔར་བཀག་ཟིན་ལ། འདིར་གཙོ་བོ་གཙོ་བོར་དགག་པས་གཞན་རྣམས་དེའི་ཤུག་ལ་ལྡོག་པར་འགྱུར་བས།
གང་གིས་ཡོན་ཏན་བྱེད་པོ་དང༌། ། རྣམ་ཀུན་ཤེས་ཡོད་མ་ཡིན་པས། ། དེ་དག་དང་ནི་སྨྱོན་པ་ལ། ། ཁྱད་པར་ཅི་ཡང་ཡོད་མ་ཡིན། གྲངས་ཅན་པ་གང་གི་ལྟར་ན་ཡོན་ཏན་གསུམ་ཆ་མཉམ་པའི་གཙོ་བོ་དེ་རྣམ་འགྱུར་༼༣༢༦༽མཐའ་དག་གི་བྱེད་པ་པོ་དང༌། རྣམ་པ་ཀུན་ཏུ་ཤེས་པ་ཡོད་པ་མ་ཡིན་པར་ཁས་ལེན་པ་འགལ་བར་ཐལ། དེ་ལྟར་ཁས་ལེན་པ་དེ་དག་དང་ནི་ཤེས་པ་ཕྱིན་ཅི་ལོག་གི་རྒྱུ་གནས་པའི་སྨྱོན་པ་ལ་ཁྱད་པར་ཅི་ཡང་ཡོད་པ་མ་ཡིན་ཏེ། རྣམ་འགྱུར་མཐའ་དག་བྱེད་པ་པོ་ཡིན་ན་རྫ་མཁན་གྱི་བུམ་པ་བཞིན་བློའི་གཡོ་བ་མེད་ན་རྣམ་འགྱུར་མཐའ་དག་ཅི་ལྟར་བྱེད། བྱེད་ན་ཤེས་པ་མེད་པར་ཇི་ལྟར་འགྱུར། ཤེས་པ་མེད་པ་ལ་བྱེད་པ་པོར་འདོད་ན་རང་ཤེས་པ་མེད་བཞིན་གཞན་བྱེད་པ་མེད་ལ།
བྱེད་ན་ཤེས་པ་མེད་པ་འགལ་བས། བྱེད་པ་པོ་དང་ཤེས་པ་མེད་པར་ཁས་ལེན་པ་ནི་ཤིན་ཏུ་འགལ་བ་ཚད་མས་གྲུབ་པའི་ཕྱིར་རོ། ། གཉིས་པ། སྐྱེ་བུ་ནི་རྣམ་འགྱུར་གྱི་ཚོགས་ཀྱི་བྱེད་པ་པོ་མ་ཡིན་ལ། ཡོན་ཏན་རྣམས་ནི་བྱེད་པ་པོ་ཡིན་གྱི་ཟབ་པོ་མ་ཡིན་པ་དེའི་ཕྱིར། ཡོན་ཏན་རྣམས་ཤེས་པ་མེད་པའི་བྱེད་པ་པོ་དང་ཟ་བ་པོ་མ་ཡིན་པར་སྟོན་པ། ཡོན་ཏན་རྣམས་ཀྱིས་རྣམ་ཀུན་ཏུ། ཁྱིམ་ལ་སོགས་དག་བྱེད་ཤེས་ཀྱི། ། ཟབ་རྣམ་པར་མི་ཤེས་པ། ། འདི་ལས་མི་རིགས་གཞན་ཅི་ཡོད། །
སྨྲ་བ་འདི་ནི་རིགས་པ་དང་འགལ་བ་དང༌། འཇིག་རྟེན་ལས་ཕྱིན་ཅི་ལོག་ཏུ་གྱུར་པས་ཆེས་མི་རིགས་ཏེ། བདེ་སྡུག་བཏང་སྙོམས་གསུམ་གྱི་རང་བཞིན་ཡོན་ཏན་རྣམས་ཀྱིས་རྣམ་ཀུན་ཏུ་ཁྱིམ་ལ་སོགས་པ་དག་༼༣༢༧༽བྱེད་ཤེས་ཀྱི་ལོངས་སྤྱོད་བྱ་ཟ་བ་རྣམ་པར་མི་ཤེས་པ་འདི་ལས་མི་རིགས་པ་གཞན་ཅི་ཡོད་རིགས་པ་དང༌། འཇིག་རྟེནན་དང་འགལ་བའི་ཕྱིར། གང་གིས་ན་སྐྱེས་བུ་ལ་ཤེས་པ་ཡོད་པར་ཁས་བླང་ཀྱང་རྟག་པ་ཡིན་པར་འདོད་པས་སྔར་ལོངས་སྤྱོད་པའམ་མ་སྤྱོད་པའི་ངོ་བོ་གང་རྟག་རང་ཉིད་སྤྱོད་པ་པའི་ངོ་བོར་རྟག་ན། ཡོན་ཏན་གྱི་བྱ་བ་བརྩོམ་པ་དགོས་པ་མེད་པར་འགྱུར་ལ། སྤྱོད་པ་མ་ཡིན་པའི་ངོ་བོར་རྟག་ན་ཡོན་ཏན་གྱི་བྱ་བ་དོན་མེད་པ་དང༌། ཡོན་ཏན་ཡང་ཤེས་པ་མེད་པས་ཁྱིམ་སོགས་ཅི་ལྟར་བྱེད་དེ་འདུ་བྱེད་རྣམས་སྐྱེས་བུའི་རྩོལ་བ་ལ་ལྟོས་ན། ཡོན་ཏན་རང་གི་ལྡོག་པ་ཤེས་པ་མེདཔས་གཞན་བྱེད་མི་རིགས་ལ། གལ་ཏེ་བྱེད་དུ་ཆུག་ན་ཡང་སྐྱེས་བུ་རྟག་པ་ཕན་ཅི་ལྟར་འདོགས།
རྟག་དངོས་སྔ་ཕྱིའི་ཁྱད་པར་མེད་པ་ལ་ཁྱད་པར་བསྐྱེད་མི་རིགས་ལ། བསྐྱེད་ན་རྟག་པ་མ་ཡིན་པར་འགྱུར་རོ། ། འཇིག་རྟེན་པ་རྣམས་ཀྱིས་བདག་གི་ཁྱིམ་བྱེད་དོ་ཀ་བ་བརྒྱན་ནོ་ཞེས་བྱེད་པ་དང་ཟབ་པོ་གཅིག་བར་འདོད་ཀྱི་ལས་གཞན་མི་འདོད་པའི་ཕྱིར། གསུམ་པ། བྱེ་བྲག་པ་ན་རེ། བདག་ཁོ་ན་ལས་བྱེད་པ་པོ་དང༌། རྣམ་སྨིན་ཟབ་པོ་ཡིན་ནོ་ཞེ་ན། དེ་ཡང་མི་འཐད་པར་སྟོན་པ། བྱ་བ་དང་ལྡན་རྟག་པ་མེད། ། ཀུན་ཏུ་སོང་ལ་བྱ་བ་མེད། །
བྱ་བ་མེད་པ་མེད་དང་མཚུངས། ། ༼༣༢༨༽བདག་མེད་ལ་ཁྱོད་ཅིས་མི་དགའ། ། བདག་འབྲས་བུ་བསྐྱེད་པའི་བྱ་བ་དང་ལྡན་པ་ཡིན་ན་རྟག་པ་མི་འཐད་དེ། འབྲས་བུ་འགྲོ་འོང་སོགས་རེས་འགའ་བ་བསྐྱེད་པའི་རྒྱུ་ལ་རིམ་པ་སྔ་ཕྱི་འབྱུང་བ་མི་རྟག་པས་བོན་བཞིན་ནོ། ། གཞན་ཡང་བདག་ནམ་མཁའ་ལྟར་ཀུན་ལ་ཁྱབ་པ་ཡིན་ན་བྱ་བ་མི་འཐད་དེ། བྱ་བ་ནི་ལྷ་སྦྱིན་འགྲོ་ཞེས་པ་དང་ལམ་ནས་འགྲོ་ཞེས་བ་ལྟ་བུ་བྱེད་པ་པོ་དང་ལས་ལ་ལྟོས་པར་འགྱུར་ལ། དེ་ལ་བྱེད་པ་པོ་བདག་གིས་མ་བྱས་པ་མེད་པས་བྱ་བ་བྱས་ཟིན་པའི་ཕྱིར་བྱ་བ་གསར་དུ་བྱེད་པར་མི་རིགས་ཏེ། ནམ་མཁས་ཕྱོགས་ཀུན་ཏུ་ཁྱབ་པས་འགའ་ཞིག་ལ་གཟོད་ཁྱད་པར་མི་བྱེད་པ་ལྟར་རོ། ། འོན་ཏེ་བྱ་བ་དང་བྲལ་བའི་བདག་ཡོད་དོ་ཞེ་ན། བྱ་བ་མེད་པའི་བདག་ནི་མེད་པ་ནམ་མཁའི་མེ་ཏོག་དང་མཚུངས་པས་བདག་མེད་པ་ན།
ཁྱོད་ནི་ཅིས་མི་དགའ་སྟེ་དགའ་རིགས་སྟེ། བདག་མེད་པར་རྟོགས་ན་འཇིགས་པ་ཐམས་ཅད་ལས་གྲོལ་བར་འགྱུར་བའི་ཕྱིར། དེ་ཡང་བྱ་བ་ལ་གཉིས་བྱེད་པའི་ངོ་བོ་དང༌། དངོས་པོའི་ངོ་བོའོ། ། དེ་ལ་བྱེད་པ་པོ་བརྟེན་པ་ནི་འགྲོ་བ་པོ་ལྷ་སྦྱིན་ལ་བརྟེན་ནས་ལྷ་སྦྱིན་འགྲོ་ཞེས་པ་དང༌། དངོས་པོ་ལ་བརྟེན་པ་ལྷ་སྦྱིན་ལམ་དུ་འགྲོ་ཞེས་བརྟགས་ན། དེ་ནི་ཐམས་ཅད་དུ་སོང་བ་མ་ཡིན་པར་ཐལ། རྐང་པ་འདེགས་འཇོགས་གིས་ཡུལ་སྔ་ཕྱི་གཉིས་༼༣༢༩༽གཏོང་བ་དང་ལེན་པའི་བྱ་བ་དང་བཅས་པའི་ཕྱིར། འདོད་ན་མི་རྟག་པར་འགྱུར་རོ། ། འོན་ཀྱང་བདག་ངེས་ཀུན་ཏུ་ཁྱབ་པར་འདོད་ན།
ལྷ་སྦྱིན་འདུག་གོ་འགྲོའོ་ཞེས་བྱ་བ་བཅོས་ནས་རྩོམ་པ་མི་སྲིད་པར་ཐལ། ས་ཕྱོགས་དང་ལྡན་པའི་ལྷ་སྦྱིན་ཁྱབ་པར་ཡོད་པའི་ཕྱིར་འདོད་མི་ནུས་ཏེ། ཐམས་ཅད་དུ་སོང་བ་ལ་ནི་མ་མནན་པའི་ཕྱོགས་འགའ་ཡང་ཡོད་པ་མ་ཡིན་ན་ཐམས་ཅད་དུ་སོང་བ་མ་ཡིན་པའི་ཕྱིར་རོ། ། དེ་ནི་བྱེད་པ་པོ་ལ་བརྟགས་ནས། བྱ་བའི་ལས་ལའང་རེག་པ་དེའི་འགྲེས་སོ། ། དེས་ན་རྟེན་ཅིང་འབྲེལ་བར་འབྱུང་བ་ཁས་ལེན་པ་དེའི་ཚེ་ཆོས་དང་ཆོས་མ་ཡིན་པ་སོགས་དང༌། དེ་དག་གི་འབྲས་བུ་དང་བཅས་པ་བྱ་བྱེད་ཐམས་ཅད་འཐད་པ་ཡིནཔས་བདག་མེད་པར་ཁས་བླང་བར་བྱའོ། ། གཉིས་པ་སྤྱིར་དགག་པ་ལ་བཞི། གང་ཟག་གི་བདག་ཡོད་པར་འཛིན་པ་ཕྱིན་ཅི་ལོག་ཡིན་པ་དང༌། བདག་རྟག་པ་ལ་འཁོར་བ་ལས་ཐར་པ་མི་སྲིད་པ་དང༌།
ཐར་པའི་སྐབས་སུ་བདག་ཁས་ལེན་པ་མི་རིགས་པ་དང༌། བདག་མེད་པའི་གྲོལ་བ་རྫས་གྲུབ་དགག་པའོ། ། དང་པོ་ནི། གལ་ཏེ་བདག་འདི་ནི་མེ་ཚྭ་བ་ལྟར་རང་གི་ངོ་བོས་ཡོད་ན་དེའི་ཚེ་རང་གི་ངོ་བོས་དེ་ཡོད་པའི་ཕྱིར་ངེས་པར་གཅིག་ཁོ་ན་ལྟར་དམིགས་པ་ཞིག་ན་དེ་མ་ཡིན་པར་བསྟན་པ། ལ་༼༣༣༠༽ལ་ཀུན་དུ་སོང་བར་མཐོང༌། ། ལ་ལ་སྐྱེས་བུའི་ལུས་ཙམ་ཞིག ། ལ་ལ་རྡུལ་ཙམ་ཞིག་མཐོང་སྟེ། ། ཤེས་རབ་ཅན་གྱིས་མེད་པར་མཐོང༌། ། གང་ཟག་གི་བདག་ཏུ་འཛིན་པ་ཕྱིན་ཅི་ལོག་ཏུ་ཐལ། བདག་ཡོད་ན་རང་གི་ངོ་བོས་ཁྱད་པར་མེད་པར་མཐོང་དགོས་པ་ལ།
བྱེ་བྲག་པ་དང༌། གྲངས་ཅན་པ་ལ་སོགས་པ་ལར་ལུས་རེ་རེ་ཞིང་ནམ་མཁའ་ལྟར་ཀུན་ཏུ་སོང་བ་སྟེ་ཁྱབ་པར་མཐོང་ལ། གཅེར་བུ་བ་ལ་ལར་སྐྱེ་བུ་གྲོག་མ་དང༌། གླང་པོ་ཆེ་ལ་སོགས་པ་ལུས་ཆེ་ཆུང་དང་མཚམས་པའི་ལུས་ཙམ་ཞིག་མཐོང་སྟེ། གཅེར་བུ་ལུས་ཀྱི་ཚད་བཞིནདུ། ། སྲོག་ནི་ཞུམ་དང་རྒྱས་པར་སྨྲ། ། ཞེས་པ་ལྟར་རོ། ། དེ་མི་བཟོད་པས་ལ་ལར་རྡུལ་ཕྲན་ཙམ་ཞིག་ཏུ་མཐོང་ལ། དངོས་པོའི་དེ་ཁོ་ན་ཉིད་ཕྱིན་ཅི་མ་ལོག་པར་མཐོང་བའི་ཤེས་རབ་ཅན་གྱིས་ནི་བདག་མེད་པར་མཐོང་བས། རྒྱུ་མཚན་དེས་ན་དངོས་པོའི་དེ་ཁོ་ན་ཉིད་དུ་བདག་དང་བདག་གིར་མེད་པར་སྟོང་པ་ཉིད་དུ་གྲུབ་ལ།
གལ་ཏེ་བདག་རང་གི་ངོ་བོས་ཡོད་ན་མུ་སྟེགས་ཅན་རྣམས་ཀྱི་ལྟ་བ་ཐ་དད་མེད་པར་འགྱུར་དགོས་ན་དེ་དག་ལ་ལྟ་བ་ཐ་དད་དམིགས་པ་ནི་ཕྱིན་ཅི་ལོག་གིས་སྒྲོ་བཏགས་པ་འབའ་ཞིག་ཏུ་ངེས་སོ། ། གང་ཟག་གི་བདག་ཁྱོད་ཆོས་ཅན། རང་གི་ངོ་བོས་གྲུབ་པ་མེད་པར་ཐལ། མུ་སྟེགས་བྱེད་པའི་ལྟ་བ་ཐ་དད་པར་དམིགས་པའི་༼༣༣༡༽ཕྱིར། དེ་ཡང་ཚང་མས་གྲུབ་སྟེ་རང་གི་ངོ་བོས་ཡོད་ན་སྔོ་འཛིན་གྱི་བློ་བཞིན་དམིགས་དགོས་ན་དེ་ལྟར་མ་ཡིན་པར་སྡོ་སེར་གྱི་རྣམ་པ་བཞིན་ལྟ་བ་ཐ་དད་པར་དམིགས་པས་རང་བཞིན་གྱིས་གྲུབ་པ་མེད་དོ། ། དཔེར་ན་སྔོ་སེར་གྱི་རྣམ་པ་འཛིན་པའི་བློ་བཞིན་ནོ། ། གཉིས་པ། བདག་རྟག་པར་འདོད་ན་ཕན་གནོད་མེད་པར་བསྟན་པ་ནི། རྟག་ལ་གནོད་པ་ག་ལ་ཡོད། ། གནོད་མེད་ཐར་པ་ག་ལ་ཡོད། །
དེས་ན་གང་གི་བདག་རྟག་པར། ། དེ་ལ་་ཐར་པ་མི་རིགས་སོ། ། རྒོལ་བ་གང་གིས་བདག་རྟག་པར་ཁས་ལེན་པ་དེ་ལ་ཐར་པ་ཐོབ་པ་མི་རིགས་ཏེ། རྟག་པ་ལ་འཁོར་བ་ན་ཉེར་འཚོ་སོགས་ཀྱིས་གནོད་པ་ག་ལ་ཞིག་ཡོད། འཁོར་བར་གནོད་པ་མེད་པ་དེ་ལ་ཕྱིས་ལམ་བསྒོམ་པས་ཐར་པ་ག་ལ་ཡོད་དེ་མེད་པ་དེའི་ཕྱིར། ཕན་གནོད་དག་གིས་ཁྱད་པར་མེད་པའི་ཕྱིར་རྣམ་པ་ཐམས་ཅད་དུ་ཁྱད་པར་མེད་པའི་ཕྱིར་རྣམ་པ་ཐམས་ཅད་དུ་ཁྱད་པར་མེད་པའི་བདག་རྟག་པ་ལ་ཐར་བ་མི་རིགས་སོ། ། འོ་ན་ཁྱོད་དབུ་མ་པ་ལ་བདག་མེད་པས་རིག་པ་འདི་འཇུག་གོ་ཞེ་ན། དངོས་པོ་རྟེན་འབྲེལ་དུ་ཁས་ལེན་པ་ལ་རྒྱུ་རྐྱེན་ཚོགས་ན། འཚོ་བ་དང་བཅས་པ་འབྱུང་ཞིང་དེའི་ཚོགས་པ་ཞིག་པས་མི་འབྱུང་པས་ཐམས་ཅད་འཐད་པ་ཡིན་ནོ། ། གསུམ་པ།
དེའི་ཕྱིར་གྲོལ་བའི་གནས་སྐབས་ན། ། གལ་༼༣༣༢༽ཏེ་བདག་ཅེས་བྱ་ཡོད་ན། ། བདག་མེད་སྙམ་པ་མི་རིགས་ཞིང༌། ། དེ་ཉིད་རིག་པ་ངེས་པ་ལས། ། མྱ་ངན་འདས་འགྱུར་ཞེས་བྱའང་རྫུན། ། གལ་ཏེ་བདག་ཅེས་བྱ་བ་རང་བཞིན་གྱིས་ཡོད་ན་དེ་ལ་འགྱུར་བ་མེད་པས་ཐར་པ་ནའང་ཡོད་དགོས། དེས་ན་བདག་འཛིན་གྱི་རྒྱུ་བདག་ཡོད་ས་འཁོར་བ་དང་ཁྱད་པར་མེད་པར་བདག་འཛིན་དང་དེ་ལ་བརྟེན་པའི་ཆགས་སྡང་ཡང་འབྱུང་བར་འགྱུར་བས། དེའི་ཕྱིར་ཐར་པའི་གནས་སྐབས་ན་ཡང་བདག་ཏུ་འཛིན་པའི་རྒྱུ་པོགས་དབྱུགས་དུ་མེད་པས་བདག་ཡོད་པའི་ཕྱིར་བདག་མེད་དོ་ཞེས་མི་རིགས་པས་བདག་ཏུ་འཛིན་པ་སྤང་མི་ནུས་པས། བདག་གི་དེ་ཁོ་ན་ཉིད་རིག་པ་ངེས་པས་བདག་ཏུ་འཛིན་པ་སྤང་བས་མྱ་ངན་ལས་འདའ་བར་འགྱུར་རོ་ཞེས་བྱ་བ་ཡང་རྫུན་པར་འགྱུར་ཏེ། དེས་ན་བདག་ཡོད་པར་འདོད་པའི་ཕྱིར་ཞེས་ཧ་ཅང་ཐལ་བ་འཕང་བའོ། །
དེས་ན་རང་བཞིན་གྱིས་གྲུབ་པ་མེད་པ་ཤེས་པ་བྱའོ། ། བཞི་པ། ཅི་སྟེ་བདག་ཡོད་ན་ཐར་པའི་གནས་སྐབས་ན་བདག་ཏུ་འཛིན་པ་འདུག་པར་ཐལ་བས་འཇིགས་ནས་དེའི་གནས་སྐབས་ན་བདག་ཡོད་པ་མ་ཡིན་ནོ་ཞེ་ན། གལ་ཏེ་གྲོལ་བ་ཡོད་ཉིད་ན། ། དེ་ནི་སྔར་ཡང་མེད་པ་མེད། ། མི་ལྡན་པ་ལ་གང་མ་ཐོང་བ། ། དེ་ནི་རང་བཞིན་ཞེས་བྱར་བཤད། ། གལ་ཏེ་༼༣༣༣༽བདག་མེད་ཀྱང་གྲོལ་བའི་སྐྱེས་བུ་བདེན་པར་གྲུབ་པ་ཉིད་དུ་ཁས་ལེན་ན། གྲོལ་བའི་སྐྱེས་བུ་དེ་ནི་སྔར་ཡང་འཁོར་བའི་དུས་ན་མེད་པ་མིན་པར། འབྲེལ་པ་ཅན་གཞན་དང་མི་ལྡན་པ་ལ་རྐྱང་པའི་ངོ་བོ་ཤེས་པ་ལ་འཁྲུལ་པས་གང་མཐོང་བ་དེ་རང་བཞིན་ཞེས་བཤད་པའི་ཕྱིར།
གྲོལ་བའི་ཚེ་བདག་མེད་ན་མ་གྲོལ་བའི་ཚེ་ཡང་ཡོད་པར་ཁས་བླང་བར་མི་བྱའོ། ། ཡང་ན་གྲོལ་བ་ཐར་པ་ན་བདག་མེད་ན་འཁོར་བ་ན་སྣང་བ་ཡང་རབ་ཅན་གྱི་སྐྲ་ཤད་འཁྲུལ་སྣང་འབའ་ཞིག་ཡིན་པས་རང་བཞིན་མེད་པར་ངེས་ཏེ། གྲོལ་བ་ན་མི་སྣང་བས་སོ། ། གསུམ་པ་ལ་བཞི། ། བདག་མེད་ཀྱང་འདུ་བྱེད་སྐད་ཅིག་མལ་ཆད་པར་ཐལ་བའི་སྐྱོན་མེད་པ་དང༌། བདག་ཡོད་ནའང་འཇུག་ལྡོག་གི་རྒྱུར་མི་རུང་བ་དང༌། བསྐྱེད་བྱ་བསྐྱེད་བྱེད་ནི་དངོས་པོ་མི་རྟག་པ་ཁོ་ན་ལ་འཐད་པ་དང༌། ཐ་སྙད་པའི་རྟག་ཆད་སྤོང་ཚུལ་བསྡུས་ཏེ་བསྟན་པའོ། ། དང་པོ། ། གལ་ཏེ་བདག་མེད་ན་དེའི་ཚེ་འདུ་བྱེད་སྐད་ཅིག་རེ་རེ་འཇིག་པའི་ངང་ཚུལ་ཅན་རྣམས་སྐྱེས་མ་ཐག་འཇིག་པས་ཆད་པར་འགྱུར་རོ་ཞེ་ན།
གལ་ཏེ་མི་རྟག་ཆད་ན་ནི། ། ད་དུང་རྩ་སོགས་ཅི་སྟེ་ཡོད། ། འདི་ནི་གལ་ཏེ་བདེན་གྱུར་ན། ། སུ་ལའང་གཏི་མུག་ཀྱང་མི་འབྱུང༌། མི་རྟག་པ་ལ་ཆད་པའི་ཁྱབ་པ་མ་གྲུབ་པ་སྟེ། འཇིག་༼༣༣༤༽རྟེན་ན་མི་རྟག་པའི་དོན་ཆད་པར་རྟོག་པ་མེད་དེ། འདི་ལྟར་བསྐལ་པ་དང་པོ་ནས་ད་ལྟའི་བར་དུ་རྩ་དང་ལྕུག་མ་དང༌། ལྗོན་ཤིང་ལ་སོགས་པ་རྣམས་རྒྱུ་དང་འབྲས་བུའི་འབྲེལ་བའི་རྒྱུན་འཇུག་པ། རིམ་པར་ཆད་པ་མེད་པར་འཇུག་པས། གལ་ཏེ་མི་རྟག་པ་ཆད་པ་ཡིན་རྒྱུན་མི་འཇུག་པ་ཡིན་དགོས་ན།
རྩྭ་ལ་སོགས་པ་འདི་རྣམས་དམིགས་པར་འགྱུར་བས། མངོན་སུམ་དང་རྗེས་སུ་དཔག་པའི་ཚད་མ་གཉིས་ཀྱིས་མི་རྟག་པ་ལ་ཆད་པར་རྟོགས་པ་མེད་དོ། ། མི་རྟག་པ་ཆད་པའོ་ཞེས་པའི་ལྟ་བ་འདི་བདེན་པར་གྱུར་ན། དེའི་ཚེ་ངེས་པར་སེམས་ཅན་གང་ལ་གཏི་མུག་ཀྱང་མི་འབྱུང་བར་ཐལ། གཏི་མུག་ཉིད་མི་རྟག་པ་ཡིན་པས་དེ་ཡིན་ན་ཚད་པ་ཁྱོད་འདོད་པའི་ཕྱིར། ཀྱང་གིས་འདོད་ཆགས་ཞེ་སྡང་སོགས་མི་འབྱུང་བར་ཐལ། དེ་དག་མི་རྟག་པ་ཡིན་པའི་ཕྱིར། ངེས་པར་ཆད་པ་ཡིན་ན་ཕྱིས་མི་འཇུག་པའི་ཕྱིར་རོ། ། དེ་ལྟ་ན་སེམས་ཅན་ཀུན་སྒྲིམ་པ་མེད་པ་མེད་པར་གྲོལ་བའི་ཕྱིར་ལ་མ་འབད་པ་དོན་མེད་དོ། ། གཉིས་པ།
ཅི་སྟེ་དངོས་པོ་མཐའ་དག་འབྱུང་བའི་རྒྱུ་བདག་རྟག་པ་ཡོད་པས། རྒྱུ་ངེས་པས་རྩ་སོགས་ལ་ཆད་པ་ཡོད་པ་མ་ཡིན་ནོ་སྙམ་ན། དེ་ཡང་མེད་དོ། དངོས་པོ་རྟག་པ་རྒྱུ་དང་རྐྱེན་ལ་རགས་མ་ལུས་པ་མེད་དོ་ཞེས་སམ། བདག་ཡོད་པ་མ་ཡིན་པས་རི་བོང་༼༣༣༥༽གི་རྭ་ལྟར་འགྲོ་བའི་རྒྱུ་ཉིད་དུ་མི་རིགས་སོ་ཞེས་སོ། ། ཡང་ན་བདག་ཡོད་དུ་ཆུག་ཀྱང་འདིའི་འགྲོ་བ་འཇུག་པའི་རྒྱུ་ཉིད་མ་རིགས་པར་བཤད་པ་ནི། བདག་ནི་ཡོད་པར་གྱུར་ནའང་གཟུགས། ། གཞན་ལས་འབྱུང་བར་སྣང་གྱུར་ལ། ། གཞན་ལས་གནས་པར་སྣང་གྱུར་ཞིང༌། ། གཞན་ལས་རྣམ་པར་འཇིག་པར་སྣང༌། །
བདག་ཉིད་ཡོད་པར་གྱུར་ནའང་འགྲོ་བ་མཐའ་དག་འཇུག་པའི་རྒྱུར་མི་འཐད་པར་ཐལ། ནོར་བུ་མེ་ཤེལ་དང་ཆུ་ཤེལ་དང་ཉི་མ་དང་ཟླ་བ་འཕྲད་པས་མེ་དང་ཆུ་འབྱུང་ལ། ། དེ་བཞིན་ས་བོན་ལས་མྱུ་གུ་དང༌། མེར་མེར་པོ་སོགས་ལས་དབང་པོ་སོགས་གཟུགས་རྒྱུ་གཞན་ཁོན་ལས་འབྱུང་བར་སྣང་བར་འགྱུར་ལ། བུད་ཤིང་ལས་མེ་འབར་བ་སོགས་གཞན་ལས་གནས་པར་སྣང་ཞིང༌། བུད་ཤི་མ་ཚང་བ་ལས་མེ་མི་འབར་བ་ལྟར་གཞན་ལས་རྣམ་པར་འཇིག་པ་སྣང་བའི་ཕྱིར། ། རྒྱུ་རྐྱེན་དེ་དག་ལས་གཞན་པའི་དགོས་པ་མད་པའི་བདག་ཡོད་པར་མི་རིགས་ཏེ། དེ་ཡོད་ན་དེ་ཁོ་ན་ལས་འབྲས་བུ་མཐའ་དག་བསྐྱེད་དགོས་སོ། ། དེས་ན་འཇིག་རྟེན་གྱི་མཐོང་བ་དང་འགལ་བར་འགྱུར་ཏེ། ཉེ་བར་འཇུག་པ་བདག་ལས་ཡིན་ནོ་ཞེ་ན།
ཅི་བདག་དེ་དང་པོ་ནས་ཡོད་དམ་མེད། ཡོད་ན་དེའི་འབྲས་བུ་རྣམས་ཀྱང་ཐོག་མ་མད་པ་ནས་ཆིག་ཆར་དུ་ཡོད་དགོས་༼༣༣༦༽ཞིང་རྒྱུ་ཡོད་པའི་ཕྱིར། ཡོད་ཀྱང་དེ་སྔར་རྒྱུ་མ་ཡིན་ན་ཕྱིས་སུ་འབྲས་བུ་ཡིན་པར་སུས་བྱས། གལ་ཏེ་དོན་གཞན་ལ་ལྟོས་སོ་ཞེ་ན། དོན་དེ་དེའི་རྒྱུ་དང་དེའི་རྒྱུ་ལ་རྒྱུ་གཞན་བརྒྱུད་དགོས་པ་ལ་རྒྱུ་མཚན་མཚུངས་པས་རྒྱུ་ཐུག་མེད་དུ་འགྱུར་རོ། ། ཅི་སྟེ་རྒྱུ་དེ་ཉིད་ཡང་བདག་ལ་རགས་ལས་ཏེ་འབྱུང་བར་རྟོག་ན། བདག་དང་དོན་གཉིས་དུས་མཉམ་མ་མི་མཉམ། མཉམ་ན་བདག་དང་དེའི་འབྲས་བུ་གཉིས་རྒྱུ་འབྲས་དངོས་པོ་མི་འཐད་དེ། དུས་མཉམ་པ་ཁོ་ནར་ཡོད་པ་བུམ་པ་དང་སྣམ་བུ་བཞིན་ནོ། ། མི་མཉམ་ན་དང་པོ་སྐྱེ་བ་གང་ཡིན་བདག་ཡིན་ནོ་སྙམ་ན་བདག་རྒྱུར་འཇོག་བྱེད་འབྲས་བུ་མེད་པས་མི་འཐད་ལ།
འབྲས་བུ་ཡིན་ན་དེ་རྒྱུ་མེད་ཅན་དུ་འགྱུར་རོ། ། དེས་ན་གཟུགས་སོགས་འཇུག་པ་བདག་ལས་གཞན་ས་བོན་དང་མ་རིག་པ་སོགས་ལས་མཐོང་བ་བོར་ནས། འཐད་པ་མེད་པའི་བདག་རྟག་པ་རྒྱུའི་ཆོས་དང་མ་འབྲེལ་བ་རྒྱུར་བརྟགས་པ་དོན་མེད་དོ། ། གསུམ་པ། རྟག་པ་ལས་སྐྱེ་བ་མེད་ན་ཁྱོད་ཀྱི་ཅི་ཁས་བླང་ཞེ་ན། ཇི་ལྟར་ས་བོན་བྱས་པ་ལས། ། མྱུ་གུ་བྱས་པ་སྐྱེས་འགྱུར་བ། ། དེ་བཞིན་མི་རྟག་ཐམས་ཅད་ནི། ། མི་རྟག་དག་ལས་འབྱུང་བར་འགྱུར། ། ཇི་ལྟར་རྒྱུ་དང་རྐྱེན་གཞན་ལ་རག་ལས་ཏེ།
འབྱུང་བའི་ས་བོན་བྱས་པ་རང་བཞིན་གྱིས་མ་གྲུབ་ཅིང་རྟེ་ཅིང་འབྲེལ་བར་༼༣༣༧༽འབྱུང་བས་མྱུ་གུ་བྱས་པ་རྟེན་ཅིང་འབྲེལ་བར་འབྱུང་བ་སྐྱེ་བར་འགྱུར་བ་རང་བཞིན་གྱིས་སྟོང་པ་དེ་བཞིན་དུ་མི་རྟག་པ་ཐམས་ཅད་ནི་རྒྱུ་མི་རྟག་པ་དག་ལས་འབྱུང་བར་འགྱུར་བས། འདུ་བྱེད་སྐད་ཅིག་གིས་སྐྱེ་འགགས་བྱད་པ་རྣམས་ལ་རྟག་པ་དང་ཆད་པའི་གོ་སྐབས་རྙེད་པར་མི་འགྱུར་བས་བསྐྱེད་བྱ་བསྐྱེད་བྱེད་ཐམས་ཅད་འཐད་པ་ཡིན་ནོ། ། བཞི་པ། དེ་ལྟར་ཡིན་པས་རྒོལ་བ་གང་གིས་འདུ་བྱེད་རྣམས་ལ་རྟག་པ་དང་ཆད་པའི་རྡོ་རྗེའི་ཐོག་འཇིག་རྟེན་དང་འཇིག་རྟེན་ལས་འདས་པའི་རྒྱུ་དང་འབྲས་བུའི་འབྲེལ་པ་འཇོམས་པར་འབབ་པ་དེ་ཡང་མཁས་པ་རྟེན་ཅིང་འབྲེལ་བར་འབྱུང་བའི་རིག་སྔགས་ཀྱིས་རྒྱང་རིང་དུ་བཟློག་པ་ཡིན་ནོ་ཞེས་བསྟན་པ་ནི། གང་ཕྱིར་དངོས་པོ་འཇུག་འགྱུར་བ། ། དེས་ན་ཆད་པར་མི་འགྱུར་ཞིང༌། ། གང་ཕྱིར་དངོས་པོ་ལྡོག་འགྱུར་བ། ། དེས་ན་རྟག་པ་མི་འགྱུར། ། དེས་ན་གོང་དུ་བཤད་པ་གང་གི་ཕྱིར་མྱུ་གུ་ལ་སོགས་པའི་འབྲས་བུའི་དངོས་པོ་འཇུག་ཅིང་སྐྱེ་བར་འགྱུར་བ་དེས་ན་རྒྱུའི་རྒྱུན་ཆད་པའི་ཉེས་པར་མི་འགྱུར་ཞིང༌། གང་གི་མྱུ་གུ་སྐྱེས་ནས་ས་བོན་གྱི་དངོས་པོ་ལྡོག་པར་འགྱུར་བ་དེས་ན་རྒྱུ་རྟག་པའི་ཉེས་པར་མི་འགྱུར་རོ། །
གང་གིས་ཤེས་ན་རྩ་བ་ཤེས་རབ་ལས། ། ༼༣༣༨༽གང་ལ་བརྟེན་ནས་གང་འབྱུང་བ། དེ་ནི་རེ་ཞིག་དེ་ཉིད་མིན་སོགས་ཐ་སྙད་པའི་རྟག་ཆད་སྤོང་ཚུལ་ལེའུའི་སྔ་མའི་དན་བསྡུས་ཏེ་བསྟན་པ་ཡིན། ། དོན་དམ་པར་འདུ་བྱད་ཀྱི་དངོས་པོ་ཐམས་ཅད་རང་བཞིན་གྱིས་མ་གྲུབ་པས་རྟག་པ་མ་ཡིན་ལ། སྟོང་པ་རྟེན་འབྱུང་དུ་འཆར་བས་ཆད་པའི་མཐའ་དང་བྲལ་ལ་སྟོང་དང་རྟེན་འབྱུང་དབྱེ་བ་མད་པས་སྤྲོས་པ་ཀུན་ལས་གྲོལ་བའི་ཚུལ་བདེན་པ་གཉིས་ཀར་རྟག་ཆད་ཀྱི་མཐའ་སྤོང་ཚུལ་འདི་རང་གི་ལུགས་སུ་ཁས་ལེན་གྱི། དེ་ལས་གཞན་པའི་ཁས་ལེན་མེད་པ་དང་ལུང་ཙམ་ལས་སྐྱབས་སུ་རེ་བ་ལ་ཡིད་རྟོན་ཅུང་ཟད་ཀྱང་མེད་པར་ངེས་སོ། ། གཉིས་པེ་འུའི་མཚན་བསྟན་པ་ནི། བྱང་ཆུབ་སེམས་དཔའི་རྣལ་འབྱོར་སྤྱོད་པ་བཞི་བརྒྱ་པ་ལས་བདག་དགག་པ་བསྒོམ་པ་བསྟན་པ་སྟེ་རབ་ཏུ་བྱེད་པ་བཅུ་པའི་རྣམ་པར་བཤད་པའོ།། །། གཉིས་པ་དུས་བདེན་གརུབ་དགག་པ་ལ་གཉིས། ལེའུའི་གཞུང་བཤད་པ་དང༌།
ལེའུའི་མཚན་བསྟན་པའོ། ། དང་པོ་ལ་གཉིས། དུས་རྫས་གྲུབ་ཀྱི་ངོ་བོ་དགག་པ་དང༌། སྒྲུབ་བྱེད་དགག་པའོ། ། དང་པོ་ལ་གསུམ། འདས་མ་འོང་དགག་པ་དང༌། འབྲས་བུ་ཡོད་མེད་བརྟག་ལ་དགག་པ་དང༌། ད་ལྟ་བ་རང་བཞིན་གྱིས་གྲུབ་པ་དགག་པའོ། ། དང་པོ་ལ་གསུམ། མ་འོངས་༼༣༣༩༽རྫས་གྲུབ་དགག་པ་དང༌།
འདས་པ་རྫས་གྲུབ་དགག་པ་དང༌། མ་འོངས་པ་བྱེ་བྲག་ཏུ་དགག་པའོ། ། དང་པོ་ལ་བཞི། མ་འོངས་པ་དངོས་པོ་ཡོད་པ་ལ་གནོད་པ་བསྟན་པ་དང༌། དེའི་ལན་དགག་པ་དང༌། རྫས་སུ་གྲུབ་ན་ད་ལྟ་བར་ཐལ་བ་དང༌། དུས་གསུམ་ག་རྫས་སུ་ཡོད་ན་མི་རྟག་པ་མི་སྲིད་པར་ཐལ་བའོ། ། དང་པོ་ནི། རིགས་བྱེད་གསང་བའི་མཐའ་སྨྲ་བ་སོགས། དུས་སྨྲ་བ་དག་ན་རེ།
མངོན་སུམ་དང་རྗེས་དཔག་གང་གིས་ཀྱང་མ་གྲུབ་པས་བདག་རྟག་པ་མེད་པ་རིགས་སུ་ཆུག་ཀྱང་རྟག་པའི་དངོས་པོ་མེད་པ་མ་ཡིན་ཏེ་དུས་རྟག་པ་ཡོད་དེ་ཇི་སྐད་དུ། དུས་ཀྱི་སྐྱེ་རྒུ་སྡུད་པར་བྱེད། ། དུས་ཀྱི་འབྱུང་བ་རྣམ་སྨིན་བྱེད། ། དུས་ཀྱི་གཉིད་ལོག་སད་པར་བྱེད། ། དུས་ལས་འདའ་བར་དཀའ་བ་ཡིན་ཞེས་འདི་ལྟར་ཆུ་ལུད་དང་ས་བོན་སོགས་ཡོད་ཀྱང༌། མྱུ་གུ་དང་མེ་ཏོག་སྐབས་འགར་མི་སྐྱེ་ཡང་རེས་འགའ་སྐྱེ་བར་དམིགས་པས་རྒྱུ་གཞན་ཡོད་པ་རྗེས་སུ་དཔོག་ནུས་ལ་དེ་ཡང་དུས་ཡིན་ཞིང་དུས་གསུམ་གནས་པའི་དངོས་པོ་རྣམས་ལས་ཐ་དད་པའི་རྟག་པ་ཡིན་ན་དེ་སྐད་ཅིག་ཐང་ཅིག་ཡུད་ཙམ་སོགས་ཀྱིས་གསལ་བར་བྱ་བ་ཡིན་ནོ་ཞེ་ན། མི་འཐད་དེ། དངོས་པོ་ལས་ཐ་དད་པའི་དུས་ཡོད་ན་དམིགས་དགོས་༼༣༤༠༽པ་ལས་སམ་དམིགས་པའི་ཕྱིར། གང་ཞིག་ཡོད་ན་དངོས་པོ་ལ། ། འཇུག་དང་ལྡོག་པའང་དམིགས་འགྱུར་བ། །
དེ་ནི་གཞན་གྱི་དབང་འགྱུར་ཏེ། ། དེ་ནི་འབྲས་བུ་ཡང་འགྱུར་རོ་ཞེས་བྱ་བ་ལ་སོགས་པས་སྔར་བཀག་ཟིན་པའི་ཕྱིར་རང་གི་མཚན་ཉིད་ཀྱི་གྲུབ་པའི་དུས་ལ་འཇུག་པ་དང་ལྡོག་པའི་རྒྱུ་ཉིད་ཡོད་པ་མ་ཡིན་ནོ། ། གཞན་ཡང་དངོས་པོ་ལས་ཐ་དད་པའི་དུས་དེ་མྱོང་བ་དེ་ཡུལ་གྱི་རྣམས་པ་དང་མི་ལྡན་པས་རང་གཞན་རིག་པའི་ཤེས་པས་རང་གི་ངོ་བོ་རྟོགས་པར་མི་ནུས་པས་དེའི་རྟེན་དུ་བུམ་པ་ལ་སོགས་པ་བཀོད་པའི་སྒོ་ནས་མཚོན་ནས་བརྟེན་པའི་དུས་དགག་པ་ཡིན་ལ། དེ་ཡང་ཐ་སྙད་དུ་དུས་གསུམ་པོ་དག་ཀྱང་ཕན་ཚུན་ལྟོས་ནས་བཞག་པ་སྟེ། འདས་པ་ནི་སྐྱེས་ལ་འགགས་ཟིན་པ་དང༌། ད་ལྟ་བ་སྐྱེས་ལ་མ་འགགས་པ་དང༌། མ་འོངས་པ་རྒྱུ་ཡོད་ལ་མ་སྐྱེས་པའོ། ། དེ་ཡང་ད་ལྟ་བ་དངོས་སུ་དམིགས་པས་གཙོ་བོ་ཡིན་ལ། གཞན་གིས་དེས་མཚོན་ནས་གོ་བར་བྱ་བ་ད་ལྟ་བ་ལ་ལྟོས་ནས་དེའི་སྔ་ལོག་གི་སྐད་ཅིག་མ་སྐྱེས་ཟིན་ཞིག་པ་དང༌། ད་ལྟ་བའི་ཕྱི་ལོག་གི་སྐད་ཅིག་མམ་སྐྱེས་བ།
མ་འོངས་པ་ཡིན་པས་གཙོ་བོ་མ་ཡིན་ལ་བུམ་པ་ད་ལྟ་བ་ལ་བུམ་པའི་འདས་པ་འཇིམ་པ་དང་མ་འོངས་པ་གྱོ་མོ་ཞེ་མམ། ཡང་ན་འཇིམ་པའི་དུས་ན་བུམ་པ་མ་འོངས་པ་དང་གྱོ་མོའི་དུས་༼༣༤༡༽ན་བམ་པ་འདས་པ་དང༌། བུམ་པ་རང་དུས་ན་ད་ལྟ་བ་ཞེས་གཉིས་གཉིས་ལ་མ་ལྟོས་པར་རེ་རེ་བཞག་མི་ནུས་པ་ཡིན་པས་དུས་ཀྱི་རྣམ་པར་བཞག་པ་དེ་ལྟར་ངེས་པར་བྱས་ནས་རྒོལ་བ་གང་གིས་དུས་གསུམ་པོ་རྫས་སུ་གྲུབ་པ་རྟག་གཅིག་རང་དབང་གི་དངོས་པོར་འདོད་པ་ལ་མ་འོངས་པ་དངོས་པོ་རང་བཞིན་གྱིས་གྲུབ་པར་སྨྲ་བ་ལ་གནོད་པ་སྟོན་པ་ནི། མ་འོངས་པ་ལ་ད་ལྟར་བའི། ། བུམ་ཡོད་མ་ཡིན་འདས་པ་མེད། ། གང་ཕྱིར་དེ་གཉིས་མ་འོངས་པ། ། དེ་ཕྱིར་མ་འོངས་ཡོད་མ་ཡིན། ། དེ་ལ་མ་འོངས་པའི་དུས་མཚོན་པའི་དོན་དུ་མ་འོངས་པའི་བུམ་པ་བཀོད་ནས་དགག་པར་བྱ་ལ། དེ་བཞིན་དུ་གཞན་གཉིས་ལའང་ཤེས་པར་བྱའོ། ། དེ་ལ་མ་འོངས་པའི་དུམ་པ་ལ།
ད་ལྟར་བའི་བུམ་པ་ཡོད་པ་མིན་ཞིང་དེའི་ཚེ་ན་འདས་པའི་བུམ་པ་ཡང་མེད་པར་ཐལ། དེའི་ཚེ་དེ་གཉིས་མ་འོངས་པའི་བུམ་པ་ལ་འོངས་ན་ཕྱིས་འབྱུང་རྒྱུའི་དངོས་པོ་སྡ་དུས་ན་གནས་པའམ་སྤུངས་ན་བྱུང་བ་ཕྱི་དུས་ན་འབྱུང་བས་དུས་འཚོལ་བར་འགྱུར་བ་དང༌། གཅིག་གི་དུས་ན་གཅིག་ཤོས་མི་སྲིད་པའི་ཕྱིར་རོ། ། གང་ཕྱིར་འདས་པ་དང་ད་ལྟ་བ་གཉིས་མ་འོངས་པར་ཐལ། མ་འོངས་པ་ད་ལྟར་གྱི་སར་མ་འོངས་པས་མ་འོངས་པ་ཡིན་པ་དེ་བཞིན་དུ། འདས་པ་དང་ད་ལྟ་བ་ཡང་མ་འོངས་པའི་སར་མ་འོང་༼༣༤༢༽པས་མ་འོངས་པར་འགྱུར་ལ། འདོད་ན་འདས་པ་དང་ད་ལྟ་བ་མེད་པས་ལྟོས་པ་མེད་པའི་ཕྱིར་ལྟོས་ཆོས་མ་འོངས་པ་ཡང་མེད་པར་འགྱུར་རོ། ། དེ་བཞིན་དུ། འདས་པའི་བུམ་ལ་ད་ལྟ་བའི། ། བུམ་ཡོད་མ་ཡིན་མ་འོངས་མེད། །
གང་ཕྱིར་དེ་གཉིས་འདས་་་་་་་་་་་༌། ། དེ་ཕྱིར་འདས་པ་ཡོད་མ་ཡིན། ། ཞེས་དང༌། ད་ལྟའི་བུམ་ལ་འདས་པ་ཡི། ། བུམ་ཡོད་མ་ཡིན་མ་འོངས་མེད། ། གང་ཕྱིར་དེ་གཉིས་ད་ལྟ་བ། ། དེ་ཕྱིར་ད་ལྟ་ཡོད་མ་ཡིན། ། ཞེས་འདོན་པ་བསྒྱུར་ནས་རིགས་པར་བྱའོ། ། རྒྱུ་མཚན་དེས་ན་མ་འོངས་པའི་མ་འོང་པ་ངོ་བོ་ཉིད་ཀྱིས་གྲུབ་ན་མ་འོངས་པར་འགྱུར་དགོས་ལ། དེ་ལྟར་ན་དུས་གསུམ་ཆར་མ་འོངས་པར་འགྱུར་དགོས་པས།
འདས་པ་དང་ད་ལྟ་བ་མི་སྲིད་པར་འགྱུར་དགོས་པ་ལ། དེ་ལྟར་གང་དུ་མ་འོངས་པ་བཞག་མི་ནུས་པས་མ་འོངས་པ་ཉིད་ཀྱང་ཡོད་པ་མ་ཡིན་པར་འགྱུར་རོ། ། གཞན་གཉིས་ལ་དེའི་རིགས་པ་འགྲེས་སོ། ། གཉིས་པ། ཅི་སྟེ་འདས་པའི་བུམ་པ་མ་འོངས་པའི་བུམ་པ་ལ་རྣམ་པ་ཐམས་ཅད་དུ་མེད་པ་མ་ཡིན་གྱི། མ་འོངས་པའི་ངོ་བོར་མ་འོངས་པའི་བུམ་པ་ལ་ཡོད་པ་ཡིན་ཏེ། དེའི་ཕྱིར་མ་འོངས་པ་ལ་ཡོད་པས་འདས་པའི་ཆ་ཐ་དད་པར་གྲུབ་པ་ཡོད་ནའང་འོངས་པ་༼༣༤༣༽ཡོད་པ་ཁོ་ནའོ་ཞེ་ན། གལ་ཏེ་ཞིག་པ་མ་འོངས་པའི། ། ངོ་བོར་མ་འོངས་ལ་ཡོད་ན། ། མ་འོངས་བདག་ཉིད་དུ་ཡོད་གང༌། །
དེ་ནི་ཅི་ལྟར་འདས་པར་འགྱུར། ། གལ་ཏེ་བུམ་པ་ཞིག་པ་མ་འོངས་པའི་བུམ་པའི་དུས་དེར་མ་འོངས་པའི་དུས་དེར་མ་འོངས་པའི་ངོ་བོར་མ་འོངས་པ་ལ་ཡོད་ན་འདས་པའི་བུམ་པ་དེ་མ་འོངས་པར་ཐལ། མ་འོངས་པའི་བུམ་པའི་དུས་སུ་མ་འོངས་པར་ངོ་བོ་ཉིད་ཀྱིས་གྲུབ་པའི་ཕྱིར། འདོད་ན་འདས་པ་མིན་པར་ཐལ། ཁྱབ་པ་ཡོད་དེ། མ་འོངས་པའི་བདག་ཉིད་དུ་བདེན་པར་ཡོད་པ་གང་ཡིན་པ་དེ་ནི་ཇི་ལྟར་འདས་པར་འགྱུར་ཏེ་འགལ་བའི་ཕྱིར་རོ། རིགས་པ་འདིས་ནི། དུས་རྟག་པ་ཆ་མེད་ཡིན་པར་འདོད་པས་ཉེས་པ་དེ་ཆ་ཡོད་ན་སྐད་ཅིག་སྔ་ཕྱིའི་མི་རྟག་པ་ཉིད་དུ་འགྱུར་བས། ཆོས་ཅན་བུམ་པའི་ངོར་ཆོས་མ་འོངས་པ་བདེན་གྲུབ་ཏུ་ཁས་བླང་ན་ཡང་མ་འོངས་པ་ཙམ་དུ་ཁས་ལེན་དགོས་པས་གནོད་པ་འཇུག་པ་ཡིན་ནོ། ། གསུམ་པ།
གང་གི་ཕྱིར་ན་མ་འོངས་དངོས། ། མ་འོངས་བདག་ཏུ་གནས་འགྱུར་བ། ། དེ་ཡི་ཕྱིར་ན་ད་ལྟ་བར། ། འགྱུར་ཏེ་མ་འོངས་ཉིད་མི་སྲིད། ། ཡང་མ་འོངས་པའི་དངོས་པོ་གང་ཡིན་པ་དེ་ཅི་ཁྱོད་ལ་ཡོད་ད་འོན་ཏེ་མེད། མ་འོངས་པའི་ངོ་བོར་ཡོད་པས་མ་འོངས་པ་ཡོད་ཅེས་འདོད༌། གང་ད་ལྟར་ཡོད་པ་༼༣༤༤༽དེ་ནི་ད་ལྟ་བ་ཉིད་དུ་འགྱུར་ཏེ། ད་ལྟར་ཡོད་པའི་ཕྱིར་ད་ལྟ་བའི་བདག་ཉིད་བཞིན་ནོ། ཅི་སྟེ་ད་ལྟ་བའི་བདག་ཉིད་དུ་ཡོད་པ་མ་ཡིན་གྱི། འོན་ཀྱང་མ་འོངས་པའི་བདག་ཉིད་དུ་ཡོད་པས་མ་འོངས་པའི་ངོ་བོར་ཡོད་པ་ཁོ་ནའོ་ཞེ་ན།
གང་ཞིག་རང་གི་བདག་ཉིད་དུ་ཡོད་ནའང་ད་ལྟ་བར་འགྱུར་ཏེ། འདི་ལྟར་སྔན་པོ་སྔོན་པོའི་བདག་ཉིད་ཀྱི་ཡོད་པ་ད་ལྟར་འགྱུར་གྱི་སེར་པོའི་བདག་ཉིད་ཀྱིས་མ་ཡིན་པ་དེ་བཞིན་དུ་མ་འོངས་པ་ཡང་མ་འོངས་པའི་བདག་ཉིད་དུ་ཡོད་ན་ད་ལྟ་བར་འགྱུར་བས་འདི་ལ་མ་འོངས་པ་སྲིད་པར་མི་འགྱུར་རོ། ། དེ་ལྟར་མ་འོངས་པར་མི་སྲིད་པ་དེའི་ཚེ་འདས་པའམ་ད་ལྟ་བར་འགྱུར་བ་ཡང་མི་སྲིད་པས་དེའི་ཕྱིར་དུས་གསུམ་ཆར་ངོ་བོས་གྲུབ་པ་ཡོད་པ་མ་ཡིན་ནོ། ། བཞི་པ། མ་འོངས་པ་ཡོད་འདས་པ་ཡོད། ། ད་ལྟ་བ་ཡོད་ཅི་ཞིག་མེད། ། གང་གི་དུས་ཀུན་ཡོད་ཉིད་པ། ། དེ་ཡི་མི་རྟག་ཉིད་གང་ལས། བྱེ་བྲག་པ་དང༌། བྱེ་བྲག་ཏུ་སྨྲ་བ་སོགས་གང་དག་དངོས་པོ་རང་གི་མཚན་ཉིད་ཀྱིས་གྲུབ་པ་རྣམས་མ་འོངས་པའི་དུས་ན་ཡོད་ཅིང་འདས་པའི་དུས་ན་ཡོད་ལ་ད་ལྟ་བའི་ཚེ་ཡང་ཡོད་ན།
དངོས་པོའི་ཚ་ཅི་ཞིག་དུས་ནམ་གྱི་ཚེ་མེད། དེས་ན་རྒོལ་བ་གང་གི་དུས་ཀུན་རྫས་སུ་ཡོད་པ་ཉིད་དེ་ཡི་མི་རྟག་པ་ཉིད་གང་ལས་དངོས་པོ་མི་རྟག་པ་མི་སྲིད་པར་ཐལ། དུས་གསུམ་༼༣༤༥༽ག་རྫས་སུ་ཡོད་ན་སྔ་དུས་ན་ཡོད་པ་ཕྱི་དུས་ན་ཡོད་པ་དེ་ཉིད་སྔ་དུས་ན་ཡོད་པའི་ཕྱིར། ཁྱབ་པ་ཡོད་དེ། དུས་གསུམ་རྟག་པ་རྫས་གྲུབ་ཡིན་ན་རང་གི་ངོ་བོ་ལ་འགྱུར་བ་མེད་པས་དེ་ལྟར་རིགས་པ་དང་འགལ་བ་དང༌། ལུང་ལས། ཀྱེ་མ་འདུ་བྱེད་རྣམས་མི་རྟག ། སྐྱེ་ཞིང་འཇིག་པའི་ཆོས་ཅན་ཡིན། སྐྱེས་ནས་འཇིགས་པར་འགྱུར་བ་སྟེ། ། དེ་དག་ཉེ་བར་ཞི་བ་བདེ། །
ཞེས་གསུངས་སོ། ། གཉིས་པ། འདས་པ་ལས་ནི་འདས་གྱུར་པ། ། ཅི་ཡི་ཕྱིར་ན་འདས་པར་འགྱུར། ། འདས་པ་ལས་ནི་མ་འདས་པ། ། ཅི་ཡི་ཕྱིར་ན་འདས་པར་འགྱུར། ། ཇི་ལྟར་མ་འོངས་པ་ངོ་བོ་གྲུབ་པ་མེད་པ་བཞིན་དུ་འདས་པ་ལ་འདས་པ་མི་སྲིད་དེ། འདས་པའི་དུས་གང་ཡིན་པ་དེ་འདས་པ་རང་གི་ངོ་བོ་ལས་འདས་སམ་མ་འདས། རེ་ཞིག་འདས་པ་ལས་ནི་འདས་ན་ནི་འདས་པེ་་ལས་ཐལ་ཟིན་པས་འདས་པ་རང་གི་ངོ་བོ་ལས་གཞན་དུ་ཕྱི་ཅིང་བརྒལ་བ་དེ་ཇི་ལྟར་འདས་པར་འགྱུར་ཏེ་མི་འགྱུར་བ་ཐལ། འོ་མའི་དངོས་པོ་ལས་འདས་པའི་ཞོ་ལ་འོ་མ་དང་བྱིས་པའི་དངོས་པོ་ལས་འདས་པའི་ལང་ཚོལ་བྱིས་པ་ཞེས་བརྗོད་མི་ནུས་དེ་རང་དུས་ལས་གཞན་དུ་བརྒལ་ཟིན་པ་ཡིན་པའི་ཕྱིར།
དེ་ལྟར་ན་འདས་པ་ལས་འདས་པ་ནི་འདས་པའོ། ༼༣༤༦༽ཞེས་ཅི་ཡི་ཕྱིར་ན་འདས་པར་འགྱུར་ཏེ་མི་རིགས་པའི་ཕྱིར། ཅི་སྟེ་འདས་པ་ལས་མ་འདས་པ་ཁོ་ན་འདས་པའོ་ཞེ་ན། དེ་ལྟ་ན་ཡང་འདས་པ་ལས་ནི་མ་འདས་པ་སྟེ་མ་འདས་པར་གྱུར་པ་བྱ་བ་བྱེད་བཞིན་པའི་རྫས་ཀྱི་བདག་ཉིད་དུ་གནས་པའི་ཕྱིར་རོ། ། འོན་ཀྱང་ཞིག་པ་འདས་པ་རང་གི་མཚན་ཉིད་ཀྱིས་གྲུབ་ན་ཉེས་པ་དེ་ནམ་ཡང་སྤོང་མི་ནུས་ལ། འདས་པ་རང་གི་ངོ་བོས་མ་གྲུབ་ན་འདས་པ་ལས་འདས་མ་འདས་གཉིས་ཀ་ཇི་ལྟར་བརྟགས་ནུས་ཏེ་ཆོས་ཅནའདས་པ་མེད་ན་དེའི་ཆོས་འདས་པ་ལས་འདས་པ་དང་མ་འདས་པ་གཉིས་ཀ་བརྟགས་པ་དོན་མེད་ལ། ཆོས་ཅན་འདས་པ་མེད་ན་ཡང་དེ་མི་ལྟོས་པའི་འདས་པ་དང་མ་འདས་པ་གཉིས་ཀ་ཆོས་རྐྱངཀྵཔ་ཡན་གར་པ་འགྲུབ་པ་མ་ཡིན་ནོ། ། དེས་ན་ཆོས་དང་ཆོས་ཅན་རྫས་ཆོས་དང་དབྱེར་མེད་པ་ལྡོག་པས་དབྱེ་བ་ཙམ་ཀ་པ་མི་རྟག་པ་བཞིན་ཡིན། ། དེ་འངས་པ་ཞེས་རང་གི་ལྡོག་པ་ཡིན་ལ། འདས་པའི་འདས་པ་ཞེས་བརྗོད་ན་དེའི་ཆོས་ཀྱི་ལྡོག་པ་ལ་གོ་བས་སྒྲས་བརྗོད་ཚུལ་ལ་ཆོས་དང་ཆོས་ཅན་བརྗོད་པར་འགྱུར་ན་བློས་ཀྱང་འདས་པ་རང་གི་ངོ་བོ་དར་དེའི་ཁྱད་པར་གྱི་ཆོས་འཛིན་པ་ཡིན་པས།
དོན་ལ་རྫས་ཆོས་དང་དབྱེར་མེད་པ་འདས་པ་ཐལ་ཟིན་དངོས་མེད་དུ་འགྱུར་བ་ལས་གཞན་པའི་འདས་པའི་འདས་༼༣༤༧༽པ་དང་འདས་པ་ཞེས་རྫས་སུ་གྲུབ་པ་ཡོད་པ་མ་ཡིན་ནོ། ། དེས་ན་དུས་གསུམ་ཆར་ཡང་ངོ་བོ་ཉིད་ཀྱིས་ཡོད་པ་མ་ཡིན་ནོ། ། གསུམ་པ། མ་འོངས་པ་བྱེ་བྲག་ཏུ་དགག་པ་ལ་གཉིས། བྱེ་བྲག་སྨྲ་བ་སོགས་ཀྱི་འདོད་པ་དགག་པ་དང༌། མདོ་སྡེ་བ་སོགས་ཀྱི་འདོད་པ་དགག་པའོ། ། དང་པོ་ལ་ལྔ། མ་འོངས་པ་སྐྱེས་མ་སྐྱེས་བརྟགས་ནས་དགག་པ་དང༌། དུས་གཉིས་རྫས་སུ་གྲུབ་ན་མི་རྟག་པ་མི་སྲིད་པར་ཐལ་བ་དང༌། མ་འོངས་པའི་དངོས་པོ་ཡོད་པ་ལ་ཧ་ཅང་ཐལ་བ་བསྟན་པ་དང༌།
མ་འོངས་པའི་དངོས་པོ་ཡོད་ན་སྐྱེས་ཟིན་སླར་སྐྱེ་ར་ཐལ་བ་དང༌། རྣལ་འབྱོར་པ་སྨོན་གནས་ཤེས་པས་མ་འོངས་པའི་དངོས་པོ་མངོན་སུམ་དུ་མཐོང་བ་དགག་པའོ། ། དང་པོ་ལ་གཉིས། དངོས་དང༌། དེའི་ལན་དགག་པའོ། ། དང་པོ། གལ་ཏེ་མ་འོངས་སྐྱེས་ཡོད་ན། ། ཇི་ལྟར་ད་ལྟར་བར་མི་འགྱུར། ། ཅི་སྟེ་དེ་ལ་སྐྱེས་མེད་ན། ། མ་འོངས་རྟག་པར་འགྱུར་རམ་ཅི། །
ཐོས་བྱེ་བྲག་ཏུ་སྨྲ་བ་དག་བུམ་པ་དང་མ་འོངས་པ་གཞི་མཐུན་དུ་ཁས་ལེན་པ་དེ་ལ། གལ་ཏེ་མ་འོངས་བའི་བུམ་པ་དེ་ཡོད་ན་སྐྱེས་པའམ་སྐྱེས་པ་ཞིག་ཏུ་རྟོག་གླང༌། དང་པོ་ལྟར་བུམ་པ་མ་འོངས་པའི་དངོས་པོ་སྐྱེས་པར་འགྱུར་ཏེ་ཡོད་པར་༼༣༤༨༽རྟོག་ན། དེ་ནི་ཇི་ལྟར་ད་ལྟ་བར་མི་འགྱུར་འགྱུར་བར་ཐལ། སྐྱེས་ལ་མ་འདས་པའི་ཕྱིར། ཁྱབ་པ་ཡོད་དེ་སྐྱེས་ལ་མ་འདས་པ་ལས་ད་ལྟ་བའི་འཇོག་བྱེད་མ་དམིགས་པའི་ཕྱིར་རོ། ། གཉིས་པ་ལྟར་མ་སྐྱེས་པར་གྱུར་བའི་ཡོད་པར་རྟོག་ན། ཅི་སྟེ་དེ་ལ་སྐྱེ་བ་མེད་ན་མ་འོངས་པའི་བུམ་པ་རྟག་པར་འགྱུར་བ་ཅི་རྟག་པར་ཐལ། དངོས་པོ་གང་ཞིག་མ་སྐྱེས་པའི་ཕྱིར་ཁྱབ་པ་ཡོད་དེ་རང་དངོས་མེད་ལ་མི་རྟག་དངོས་པོའི་ཆོས་དེ་ནི་རྟག་པར་ཅིས་མ་རྟོག ། ཅི་ཁྱོད་ཀྱི་འདོད་པ་དེ་ལྟར་མ་འོངས་པས་སྐྱེས་པ་མེད་ཀྱང་ཕྱིས་རྒྱུ་རྐྱེན་གྱིས་མ་འོངས་པའི་དངོས་པོ་ཉམས་ཅིང་འཇིག་པ་ལས་གལ་ཏེ་མ་འོངས་པའི་བུམ་པ་མི་རྟག་པར་འགྱུར་ན།
འདས་པའི་བུམ་པ་འཇིག་པ་མེད་པ་མ་ཡིན་པས། དེ་ནི་རྟག་པར་ཅིས་མི་རྟོག་རྟོག་པར་ཐལ། དངོས་པོ་གང་ཞིག་མི་འཇིག་པའི་ཕྱིར། ཁྱབ་པ་ཡོད་དེ། ཞིག་པ་རང་གི་ངོ་བོ་ཉམས་ཏེ་དངོས་པོར་འགྱུར་མི་ཤེས་པས་འཇིག་པ་མེད་པར་ངེས་སོ། ། འོན་ཏེ་འདས་པ་ལ་འཇིག་པ་མེད་ཀྱང་སྐྱེ་བ་ཡོད་པས་མི་རྟག་ན་མ་འོངས་པ་ལའང་འཇིག་པ་ཡོད་ཀྱང་སྐྱེ་བ་མེད་པས་རྟག་པར་འགྱུར་ཞེས་བསྒྲེས་ནུས་ལ་འདུས་བྱས་ལ་སྐྱེ་འཇིག་གཉིས་ཀས་ཁྱབ་པ་ལ་རེ་རེ་དང་ལྡན་པས་མི་༼༣༤༩༽པ་དང་འདས་པ་ཞེས་རྫས་སུ་གྲུབ་པ་ཡོདཔ་མ་ཡིན་ནོ། ། དེས་ན་དུས་གསུམ་ཆར་ཡང་ངོ་བོ་ཉིད་ཀྱིས་ཡོད་པ་མ་ཡིན་ནོ། ། གསུམ་པ། མ་འོངས་པ་བྱེ་བྲག་ཏུ་དགག་པ་ལ་གཉིས། བྱེ་བྲག་སྨྲ་བ་སོགས་ཀྱི་འདོད་པ་དགག་པ་དང༌།
མད་སྡེ་བ་སོགས་ཀྱི་འདོད་པ་དགག་པའོ། ། དང་པོ་ལ་ལྔ། མ་འོངས་པ་སྐྱེས་མ་སྐྱེས་བརྟགས་ནས་དགག་པ་དང༌། དུས་གཉིས་རྫས་སུ་གྲུབ་ནི་མི་རྟག་མི་སྲིད་པར་ཐལ་བ་དང༌། མ་འོངས་པའི་དངོས་པོ་ཡོད་པ་ལ་ཧ་ཅང་ཐལ་བ་བསྟན་པ་དང༌། མ་འོངས་པའི་དངོས་པོ་ཡོད་ན་སྐྱེས་ཟིན་སླར་སྐྱེ་བར་ཐལ་བ་དང༌། རྣལ་འབྱོར་པ་སྨོན་གས་ཤེས་པས་མ་འོངས་པའི་དངོས་པོ་མངོན་སུམ་དུ་མཐོང་བ་དགག་པའོ། དང་པོ་ལ་གཉིས། དངོས་དང༌། དེའི་ལན་དགག་པའོ།
དང་པོ། གལ་ཏེ་མ་འོངས་སྐྱེས་ཡོད་ན། ཇི་ལྟར་ད་ལྟར་བར་མི་འགྱུར། ། ཅི་སྟེ་དེ་ལ་སྐྱེས་མེད་ན། ། མ་འོངས་རྟག་པར་འགྱུར་རམ་ཅི། ། ཉན་ཐོས་བྱེ་བྲག་ཏུ་སྨྲ་བདག་བུམ་པ་དང་མ་འོངས་པ་གཞི་མཐུན་དུ་ཁས་ལེན་པ་དེ་ལ། གལ་ཏེ་མ་འོངས་པའི་བུམ་པ་དེ་ཡོད་ན་སྐྱེས་པའམ་མ་སྐྱེས་པ་ཞིག་ཏུ་རྟོག་གྲང༌། དང་པོ་ལྟར་བུམ་པ་མ་འོངས་པའི་དངོས་པོ་སྐྱེས་པར་འགྱུར་ཏེ་ཡོད་པར་རྟོག་ན། དེ་ནི་ཇི་ལྟར་ད་ལྟ་བར་མི་འགྱུར་འགྱུར་བར་ཐལ། སྐྱེས་ལ་མ་འདས་པའི་ཕྱིར།
ཁྱབ་པ་ཡོད་དེ་སྐྱེས་ལ་མ་འདས་པ་ལས་ད་ལྟ་བའི་འཇོག་བྱེད་མ་དམིགས་པའི་ཕྱིར་༼༣༥༠༽རོ། གཉིས་པ་ལྟར་མ་སྐྱེས་པར་གྱུར་བའི་ཡོད་པར་རྟོག་ན། ཅི་སྟེ་དེ་ལ་སྐྱེས་པ་མེད་ན་མ་འོངས་པའི་བུམ་པ་རྟག་པར་འགྱུར་རམ་ཅི་རྟག་པར་ཐལ། དངོས་པོ་གང་ཞིག་མ་སྐྱེས་པའི་ཕྱིར་ཁྱབ་པ་ཡོད་དེ་རང་དངོས་མེད་ལ་མི་རྟག་པ་དངོས་པོའི་ཆོས་མི་སྲིད་པས་སོ། གཉིས་པ་ཅི་སྟེ་མ་འོངས་པ་མ་སྐྱེས་ཀྱང་རྒྱུ་རྐྱེན་གྱིས་ད་ལྟ་བ་ཉིད་དུ་འགྱུར་བར་བྱེད་པས་རྟག་པར་མི་འགྱུར་རོ་ཞེ་ན། ། སྐྱེས་པ་མེད་ཀྱང་འཇིགས་པ་ལས། གལ་ཏེ་མ་འོངས་མི་རྟག་ན། ། འདས་པ་འཇིག་པ་ཡོད་མིན་ཏེ། ། དེ་ནི་རྟག་པར་ཅིས་མི་རཏོག ། ཅི་ཁྱོད་ཀྱི་འདོད་པ་དེ་ལྟར་མ་འོངས་པ་ལ་སྐྱེས་པ་མེད་ཀྱང་ཕྱིས་རྒྱུ་རྐྱེན་གྱིས་མ་འོངས་པའི་དངོས་པོ་ཉམས་ཅིང་འཇིག་པ་ལས་གལ་ཏེ་མ་འོངས་པའི་བུམ་པ་མི་རྟག་པར་འགྱུར་ན།
འདས་འི་བུམ་པ་ལ་འཇིག་པ་ཡོད་པ་མ་ཡིན་པས། དེ་ནི་རྟག་པར་ཅིས་མི་རྟོག་པར་ཐལ། ། དངོས་པོ་གང་ཞིག་མི་འཇིག་པའི་ཕྱིར། ཁྱབ་པ་ཡོད་དེ། ཞིག་པ་རང་གི་ངོ་བོ་ཉམས་ཏེ་དངོས་པོར་འགྱུར་མི་ཤེས་པས་འཇིག་པ་མེད་པར་ངེས་སོ། འོན་ཏེ་འདས་པ་ལ་འཇིག་པ་མེད་ཀྱང་སྐྱེ་བ་ཡོད་པས་མི་རྟག་ན་མ་འོངས་པ་ལའང་འཇིག་པ་ཡོད་ཀྱང་སྐྱེ་བ་མེད་པས་རྟག་པར་འགྱུར་ཞེས་བསྒྲེས་ནུས་ལ་འདུས་བྱས་ལ་སྐྱེ་འཇིག་གཉིས་ཀས་ཁྱབ་པ་ལ་རེ་རེ་དར་ལྡན་པས་མི་༼༣༥༡༽རྟག་པ་ལྟར་རེ་རེ་དངཀྵལྡན་པས་རྟག་པར་འགྱུར་དགོས་པས་སོ། ། གཉིས་པ་ནི། འདས་པ་དངི་་ད་ལྟ་བ། ། འདི་ནི་མི་རྟག་འགྱུར་མིན་ལ། ། དེ་དག་ལས།
གཞན་རྣམ་པ་ནི། ། གསུམ་པའང་དེ་ལ་ཡོད་མ་ཡིན། ། ཡང་ན་ཁྱོད་ལྟར་ན། གང་ཞིག་མི་རྟག་པར་འགྱུར་འདས་པ་དང་ནི་ད་ལྟ་བར་བ་འདི་ནི་མི་རྟག་པར་འགྱུར་བ་མིན་ལ་སྟེ། ད་ལྟ་བ་མི་རྟག་པར་ངོ་བོ་ཉིད་ཀྱིས་གྲུབ་ན་ཕྱིས་ཞིག་པ་དང་འབྲེལ་བས་རྟག་པར་ཐལ་ལོ། ། དངོས་པོ་མེད་པ་དང་མངན་པར་འབྲེ་བའི་ཕྱིར་བུམ་སོགས་དངོས་པོ་དང་མི་རྟག་པ་དངོས་པོ་མེད་པ་གཉིས་གཅིག་ཆར་མི་སྲིད་པའི་ཕྱིར་ཡང་ད་ལྟ་བ་ལ་མི་རྟག་པ་མི་སྲིད་ལ། དེ་བཞིན་དུ་འདས་པ་ལ་ཡང་མི་རྟག་པ་མི་སྲིད་པར་ཐལ། འདས་པ་ནི་ཞིག་པ་ཡིན་ན། ཞིག་ཟིན་པ་སླར་ཡང་འཇིག་པར་མི་རིགས་ཏེ། དགོས་པ་མེད་པའི་ཕྱིར་དང༌།
རྟེན་མེད་པའི་ཕྱིར་དང༌། ཐུག་པ་མེད་པས་ཧ་ཅང་ཐལ་བའི་ཕྱིར་རོ། ། འདས་པ་དང་ད་ལྟར་དེ་གཉིས་ལ་མི་རྟག་པ་མི་སྲིད་ན་དེ་དག་ལས་གཞན་པའི་རྣམ་པ་ནི་གསུམ་པ་མ་འོངས་པ་མ་འོངས་པའང་མ་འོངས་པ་དེ་ལ་མི་རྟག་པ་ཡོད་པ་མ་ཡིན་ཏེ། སྐྱེས་པ་མི་རྟག་པའི་རྟེན་ལ་མི་རྟག་པ་མ་གྲུབ་ན་དེའི་ཚེ་ན་མཁའ་བཞིན་དུ་སྐྱེ་བས་སྟོང་པའི་མ་༼༣༥༢༽འོངས་པ་ལ་མི་རྟག་པ་ཇི་སྲིད་པར་འགྱུར་མི་འགྱུར་བར་ཐལ། རྟེན་དངོས་པོ་མེད་པ་ལ་མི་རྟག་པ་གཏན་ནས་འབྲེལ་པ་མེད་པའི་ཕྱིར། དངོས་པོ་རང་བཞིན་གྱིས་གྲུབ་པར་སྨྲ་བ་ལ་མི་རྟག་པ་མི་སྲིད་པས་དུས་ཁས་ལེན་པ་མི་རིགས་སོ། ། གསུམ་པ། གལ་ཏེ་མ་འོངས་པ་ཡོད་དེ། ། རྐྱེན་ཡོད་ན་ཕྱིས་སྐྱེས་པའི་པྱིར། སྔ་ནས་མེད་པ་མོ་གཤམ་གྱི་བུ་བཞིན་ཕྱིས་སྐྱེ་བར་མི་རིགས་པས་དེའི་ཕྱིར་སྐྱེ་བ་མཐོང་བས་མ་འོངས་པའི་དངོས་པོ་ཡོད་དོ་ཞེ་ན།
དངོས་པོ་གང་ཞིག་ཕྱིས་སྐྱེས་པ། ། དེ་ནི་གལ་ཏེ་སྔར་ཡོད་ན། ། དེ་ཡི་ཕྱིར་ན་ཕྱ་སྨྲ་བ། ། རྣམས་ཀྱིས་ཕྱོགས་ནི་ལོག་མི་འགྱུར། ། གལ་ཏེ་སྐྱེས་པའི་སྔ་རོལ་ན་དངོས་པོ་མེད་ཅིང་ངོ་བོ་མེད་པ་ཕྱིས་རྒྱུ་དང་རྐྱེན་རྣམས་ཀྱིས་བསྐྱེད་པ་དེ་བསྐྱེད་པའི་སྔ་རོལ་ན་རང་གི་ངོ་བོས་ཡོད་པར་རྟོག་ན་དེའི་ཕྱིར། ཕྱྭ་སྨྲ་བ་རང་བཞིན་སོ་སོར་ངེས་པའི་འགྲོ་བ་རྒྱུ་མེད་པ་སྐྱེས་བུའི་བྱེད་པ་སྟོང་པར་འདོད་པ་རྣམས་ཀྱི་ཕྱོགས་ཕྱིན་ཅི་ལོག་པར་མི་འགྱུར་བ་ཞིག་ན། དེ་ནི་ལོག་པ་ཡིན་ཏེ། དེ་ཕྱོགས་མཐོང་བ་དང་མ་མཐོང་བ་ཐམས་ཅད་དང་འགལ་བའི་ཕྱིར། རྒྱུ་མེད་རང་བཞིན་གྱིས་གྲུབ་ན་སྐྱེས་བུའི་བྱེད་པ་ལ་མི་ལྟོས་པའི་ཕྱིར་རྟེན་འབྲེལ་མི་འཐད་ལ། དེ་མི་འཐད་ན་འགྲ་བ་ཐམས་ཅད་རི་བོང་གིར་ལྟར་༼༣༥༣༽གཟུང་དུ་མེད་པར་འགྱུར་བས་གནམ་གྱིས་བརྐོས་པར་སྨྲ་བ་མི་རིགས་སོ། །
དེ་མི་རིགས་ན་དངོས་པོ་མ་འོངས་པ་ཡོད་པར་སྨྲ་བ་མི་རིགས་ལ། རིགས་ན་གཉིས་ཀ་རིགས་པ་མགོ་མཚུངས་སོ། ། བཞི་པ། གང་ཞིག་འབྱུང་བར་བྱེད་པ་སྟེ། ། སྔར་ཡོད་ཅེས་བྱར་མི་རིགས་ཏེ། ། གལ་ཏེ་ཡོད་པ་སྐྱེས་འགྱུར་ན། ། སྐྱེས་ཟིན་པ་ཡང་འབྱུང་བར་འགྱུར། ། གཞན་ཡང་མ་འོང་པར་རང་བཞིན་གྱིས་ཡོད་ན་དངོས་པོ་གང་ཞིག་ཕྱིས་འབྱུང་བར་བྱེད་པ་དེ་ནི། སྔ་བའི་སྔ་རོལ་དུ་ང་བོས་ཡོད་ཅེས་བྱ་བར་མི་རིགས་ཏེ། གལ་ཏེ་སྔར་ཡོད་པ་ཕྱིས་སྐྱེ་བར་འགྱུར་ན།
སྐྱེས་ཟིན་པ་སླར་ཡང་འབྱུང་བར་འགྱུར་ན་དགོས་པ་མེད་པའི་ཕྱིར་དང༌། བུམ་པ་གཅིག་གི་རྒྱུའི་སྐྱེ་བ་ཐུག་མེད་དུ་འགྱུར་བས་འབྲས་བུ་སྐྱེ་བའི་གོ་སྐབས་མི་རྙེད་པར་ཐལ་བར་འགྱུར་བའི་ཕྱིར། དངོས་པོ་མ་འོངས་པར་ཡོད་པར་སྨྲ་མི་རིགས་སོ། ། ལྔ་པ་ལ་གསུམ། དངོས་དང༌། མ་འོངས་པ་རྗེས་སུ་ཡོད་ན། གསར་དུ་མི་དགེ་བ་སྡོམ་པ་སོགས་དགོས་པ་མེད་པར་ཐལ་བ་དང༌། མི་རྟག་པ་ཡིན་ན་སྐྱེས་པའི་སྔར་ནས་ཡོད་པ་འགལ་བའོ། ། དང་པོ། ། མ་འོངས་པ་ནི་ཡོད་དེ།
མ་འོངས་པའི་དངོས་པོ་ལ་དམིགས་པའི་རྣལ་འབྱོར་བའི་སྨོན་གནས་ཤེས་པ་༼༣༥༤༽ཡོད་པའི་ཕྱིར་དང༌། མ་འོངས་པ་ལུང་བསྟན་པ་རྣམས་ཀྱིས་དེ་ཁོ་་ལྟར་མཐོང་བའི་ཕྱིར། མོ་གཤམས་ཀྱི་བུ་ལ་དེ་མི་སྲིད་དོ་ཞེ་ན། མ་འོངས་པ་ཡི་དངོས་མཐོང་ན། ། དངོས་པོ་མད་པ་ཅིས་མཐོང༌། ། གང་ལ་མ་འོང་ཡོད་འགྱུར་བ། ། དེ་ལ་རིང་བ་ཡོད་མ་ཡིན། ། སྐྱེ་བའི་སྔ་རོལ་གྱི་གནས་སྐབས་ན་མ་འོངས་པ་ཡི་དངོས་པོ་ངོ་བོ་ཉིད་ཀྱིས་མངོན་སུམ་དུ་མཐོང་ན་དངོས་པོ་མེད་པ་ཅིས་མི་མཐོང་མཐོང་བར་ཐལ། མེད་པ་ལ་མཐོང་མི་མཐོང་གི་ཁྱད་པར་མི་འཐད་པའི་ཕྱིར། འདས་མ་འོངས་རང་གི་ངོ་བོས་ཡོད་པར་ཁས་ལེན་པ་དེ་ལ་ཉེས་པ་དེར་འགྱུར་བ་ཡིན་གྱི་ཁོ་བོ་ཅག་དུས་གསུམ་རྟེན་འབྲེལ་རང་བཞིན་མེད་པར་ཁས་ལེན་པ་ལ་གཉིས་པ་མེད་དེར་ལུགས་ལ་རྣལ་འབྱོར་པ་རྣམས་ཀྱི་མངོན་ཤེས་ཀྱིས་མ་འོངས་པ་ཇི་ལྟར་མ་འོངས་པ་དངོས་པོར་ཡོད་ས་མ་ཡིན་ཏེ་མ་འོངས་པ་ཤེས་པར་སྨོན་པའི་ཏིང་ངེའཛིན་དེའི་མཐུས་ཇི་ལྟར་འབྱུང་བའི་རྣམ་པར་ཤར་བས་མཁྱེན་གྱི་སྔོན་པོ་ལ་དམིགས་པ་ལྟར་མ་ཡིན་དེ་ཡིན་ད་ལྟ་བར་འགྱུར་བས་མ་འོང་པ་དངོས་པོ་མེད་པས་སོ། །
འོན་ཀྱང་རྣམ་པ་ཐམས་ཅད་མཁྱེན་པའི་ཡེ་ཤེས་ཀྱི་ནི་འདས་པ་འདས་པར་མཁྱེན་གསལ་བར་མཁྱེན་མི་བསླུ་བར་མཁྱེན། མ་འོངས་པ་མ་འོངས་པར་མཁྱེན། གསལ་བར་མཁྱེན། མི་བསླུ་བར་མཁྱེན་པ་ནས་ཀྱི་ས་བོན་ཡོད་ཀྱང་ད་དུང་མྱུ་གུ་མ་བྱུང་བའི་སྐབས་དེ་ལ་མ་འོངས་པ་ཞེས་བྱ་ཡི། མྱུ་གུ་དེ་ཉིད་མ་འོང་བ་ཡིན་ཞེས་མི་བྱ་སྟེ། ས་བོན་དང་མྱུ་གུ་དངོས་པོའི་༼༣༥༥༽ཆོས་ཡིན་ལ་ཆོས་དེ་ལ་བརྟེ་ནས་དུས་སུ་འཇོག་དགོས་པས་དུས་གཞན་གཉིས་ལ་ཡང་དེས་དཔག་ནས་ཤེས་པས། དེ་ལྟ་བུའི་དུས་གསུམ་མཐའ་དག་གཟིགས་པ་རང་ལུགས་ལ་ཁས་བླང་བར་བྱ་བ་ཡིན་ནོ། ། དེས་ན་ཇི་ལྟ་མཁྱེན་པས་རང་བཞིན་མེད་པར་གཟིགས། ཇི་སྙེད་མཁྱེན་པས་དངོས་པོ་དང་དངོས་མེད་རྒྱུ་དང་འབྲས་བུ་དུས་གསུམ་གྱི་ཆོས་ཐམས་ཅད་མ་འདྲེས་པར་སོ་སོར་མཁྱེན་ལ། དབྱེར་མེད་མཁྱེན་པས་བདེན་པ་གཉིས་དབྱེར་མེད་ཅིག་ཆང་དུ་མཁྱེན་པ་སངས་རྒྱས་ཁོ་ནའི་མཁྱེན་པ་ཡིན་ནོ།
གདུལ་བྱའི་བསམ་ངོ་ཙམ་ལ་ཁས་ལེན་ཐམས་ཅད་སྐྱེལ་བ་དན་གཡོའི་བྱ་བ་ཐ་ཆད་པ་ཡིན་པར་གོའོ། ། དེ་བཞིན་གཤེགས་པ་གསང་བའི་མདོ་ལས། འཁྲུལ་འཁོར་ལས་བྱས་སིལ་སྙན་ནོ། ། རླུང་གིས་བསྐུལ་བས་སྒྲ་འབྱིན་ཅིང༌། ། དེ་ལ་བརྡུང་བ་འགའ་མེད་མོད། ། དེ་ལྟ་ན་ཡང་སྒྲ་འབྱིན་ལྟར། ། དེ་བཞིན་ལྡོག་ལེགས་སྦྱང་བའི་ཕྱིར། ། སེམས་ཅན་ཀུན་གྱི་བསོད་ནམས་ཀྱིས། ། བསྐུལ་བས་སངས་རྒྱས་གསུང་འབྱུང་མོད། ། དེ་ལ་འདིར་རྟོག་ཡོང་མི་མངའ་ཞིང་བྱ་བ་སོགས་སེམས་དང་སེམས་བྱུང་གི་རྒྱུ་བ་མཐའ་དག་དང་བྲལ་བས་སེམས་རྣམ་པར་རྟོག་པའི་གཡོ་བའི་འདུ་བྱེད་མེད་པས་སྐུ་གསུང་༼༣༥༦༽ཐུགས་ཀྱི་བྱ་བ་ཡང་མཛད་ལ་ཡེ་ཤེས་ཀྱི་གནས་ཀྱང་མི་འདོར་བ་རྣམ་པ་ཐམས་ཅད་མཁྱེན་པའི་ཡེ་ཤེས་ཀྱི་གཟིགས་པ་སྒྲུབ་པའི་ལུང་དུ་ཤེས་པར་བྱའོ། །
ཡང་མོངས་པ་ཡོད་པ་མིན་ན་ལུང་ལས་ཆོས་རིང་བ་ནི་འདས་པ་དང་མ་འོངས་པའོ། ། ཉེ་བ་ནི་ད་ལྟ་བའོ་གསུང་བ་དང་འགལ་ལོ་ཞེ་ན། གཞན་ཡང་རྒོལ་བ་གང་ལ་མ་འོངས་པ་རང་གི་ངོ་བོས་ཡོད་པར་འགྱུར་བ་དེ་ལ་དུས་རིང་བ་འགྱུར། ། ཅི་སྟེ་ཅུང་ཟད་བྱེད་ན་ཡང༌། ། འབྲས་བུ་ཡོད་པར་མི་སྲིད་དོ། ། གལ་ཏེ་དགེ་བའི་བཤེས་གཉེན་དང་འཕྲད་ནས་ཆོས་ཉན་པའི་སྒོ་ནས་དབང་པོ་སྨིན་པ་ལས་ཚུལ་ཁྲིམས་བསྲུང་བ་སོགས་བྱས་པ་མེད་ཀྱང་མ་འོངས་པ་རང་བཞིན་གྱིས་ཡོད་པའི་སྒོ་ནས་ཆོས་ཡོད་ནམ་འོངས་པའི་འབྲས་བུ་དོན་དུ་འཆལ་ཚུལ་སོགས་ངེས་པར་སྡོམ་པ་དོན་མེད་པར་འགྱུར་ཏེ། དེ་མ་བྱས་པར་ཡང་ཡོད་པའི་ཕྱིར། ཅི་སྟེ་འདིའི་ངེས་པར་སྡོ་པ་དེས་མཐུས་སྟིབས་ཀྱིས་ཆོས་དེ་ལ་ཁྱད་པར་འགའ་ཞིག་སྒྲུབ་ནས་ཅུང་ཟད་བྱེད་ན་ཡང་འབྲས་བུ་མ་འོངས་པ་རང་༼༣༥༧༽གྱིས་ཡོད་པ་མི་སྲིད་པར་ཐལ། ཁྱད་པར་དེ་ཉིད་སྔར་མེད་པ་ཕྱིས་བྱེད་པའི་ཕྱིར། དེས་ན་མ་འོངས་པའི་དོན་ཡོད་པར་སྨྲ་བ་ཉམས་པར་འགྱུར་རོ། །
གསུམ་པ། ཉེས་པ་དེས་འཇིགས་ནས་འདུ་བྱེད་རྣམས་མི་རྟག་པ་ཉིད་དུ་ཁས་ལེན་པ་དེའི་ལྟར་ན་མི་རྟག་པ་ཉིད་དུས་གསུམ་ཆར་ལ་ཡང་མི་འཁྲུལ་བས། མི་རྟག་ཡིན་ན་ཇི་ལྟ་བུར། ། འབྲས་བུ་ཡོད་ཅེས་བྱ་བར་འགྱུར། ། གང་ལ་ཐོག་མ་མཐའ་ཡོད་པ། ། དེ་ལ་འཇིག་རྟེན་མི་རྟག་བརྗོད། ། དངོས་པོ་ཐམས་ཅད་མི་རྟག་པ་ཡིན་ན་ཇི་ལྟ་བུར་འབྲས་བུ་སྐྱེས་པའི་སྔར་ཡོད་ཅེས་བྱ་བར་འགྱུར་མི་རིགས་སྟེ། མི་རྟག་པ་དང་སྐྱེ་བའི་སྔར་ཡོད་པ་འགལ་བའི་ཕྱིར། དངོས་པོ་གང་ལ་གསར་དུ་སྐྱེས་པའི་ཐོག་མ་དང༌། རང་གྲུབ་པའི་དུས་ལས་དུས་གཉིས་པར་མི་སྡོད་པའི་མཐའ་ཡོད་པ་དེ་ལ་ནི་འཇིག་རྟེན་མི་རྟག་པར་བརྗོད་པའི་ཕྱིར།
དེས་ན་འབྲས་བུ་སྐྱེ་བའི་སྔ་རོ་ལན་ཡོད་པ་ཉིད་འབྲས་བུ་སྐྱེས་པ་དེ་ཇི་ལྟར་ཡིན། དངོས་པོ་མི་རྟག་པ་ཡིན་ན་རང་གྲུབ་པའི་སྐད་ཅིག་གཉིས་པར་སྡོད་པས་གང་གི་སྔ་རོལ་དུ་དངོས་པོ་གཞན་མེད་པ་དེ་ནི་ཐོག་་ཡིན་ལ། འོག་རོལ་དུ་དངོས་པོ་གཞན་མེད་པ་མཐའ་ཞེས་བརྗོད་པས། ཆོས་གང་ཞིག་རང་གྲུབ་པའི་སྐད་ཅིག་མ་༼༣༥༨༽གཅིག་ལས་འདུག་པ་མད་ན་འབྲས་བུ་མ་སྐྱེས་པའི་དུས་ན་ཡོད་པ་དེ་སྐྱེས་པའི་དུས་ཀྱི་ཆོས་གཉིས་གཅིག་ཇི་ལྟར་ཡིན་ཏེ་དུས་སྐད་ཅིག་གཉིས་ཡིན་པའི་ཕྱིར་རོ། ། འོན་ཀྱང་རྒྱུན་གྱི་འཇུག་པ་ཡོད་ཅི་འགལ་སྙམ་ན། རྒྱུན་ནི་བརྟགས་པ་ཙམ་ལས་སྐད་ཅིག་གཅིག་གི་རང་དུས་ལས་གཞན་མེད་པའི་ཕྱིར་རོ། ། གཉིས་པ། གང་ཞིག་འབྲས་བུ་མ་འོངས་པ་ཡོདཔར་སྨྲ་བ་ལ་སྐྱོན་མཐོང་བས་མདོ་སྡེ་བསོགས་མ་འོང་པའི་དངོས་པོ་ཅུང་ཟད་ཀྱང་མེད་པར་སྨྲ་བར་སྨྲ་བ་དེ་ལྟར་ན། བསྒྲིམ་པ་མེད་པར་ཐལ་འགྱུར་ཏེ། གྲོལ་ལ་་འོངས་ཡོད་མ་ཡིན། །
དེ་ལྟར་ཡིན་ན་ཆགས་མེད་པར། ། འདོད་ཆགས་ཀྱངི་་འབྱུང་བར་འགྱུར། ། མ་འོངས་པའི་ཉོན་མོངས་དང་སྡུག་བསྔལ་ལྡོག་པའི་ཆེད་དུ་འཕགས་ལམ་བསྐྱེད་པའི་བསྒྲིམ་པ་མེད་པར་ཐལ་བར་འགྱུར། དངོས་པོ་མ་འོངས་པ་མེད་པའི་ཕྱིར། གྲོལ་བ་དགྲ་བཅོམ་པའི་མ་འོངས་པའི་ཉོན་མོངས་སོགས་ཡོད་པ་མིན་པས་དེའི་ཆེད་དུ་བསྒྲིམ་མི་དགོས་པ་བཞིན་ནོ། ། སྒྲིམ་པ་མེད་པར་ཐལ་བར་འགྱུར་བར་མ་ཟད་འདིའི་ཕྱིར་ན་རྒྱུ་མེད་པ་ཅན་དུ་འགྱུར་བ་སྟེ། མ་འོངས་པ་མེད་པ་དེ་ལྟར་ན་རྟེན་གང་ཟག་དང་རྣམ་ཤེས་སོགས་ཆགས་པ་མེད་པར་བརྟེན་པ་འདོད་ཆགས་ཡང་ནི་འབྱུང་བར་འགྱུར་ན་རྒྱུ་མེད་དུ་འབྱུང་ན་དགྲ་བཅོམ་༼༣༥༩༽ལ་ཡང་འདོད་ཆགས་སྐྱེ་བར་ཐལ་ལོ། ། ཡང་ན་མ་འོངས་པ་མེད་པར་བདེན་ན་འདོད་ཆགས་ཀྱི་རྟེན་རྣམ་ཤེས་མ་འོངས་པ་མི་སྐྱེ་བར་འགྱུར་བས་རྟེན་ཆགས་པ་མེད་པའི་ཕྱིར་བརྟེན་པའི་འདོད་ཆགས་ཀྱང་མེད་པར་འགྱུར་བས་ཞེས་སྔ་མ་བཞིན་སྦྱར་རོ། ། གཉིས་པ། འབྲས་བུ་ཡོད་ཉིད་གང་འདོད་དང༌། །
འབྲས་བུ་མེད་ཉིད་གང་འདོད་ལ། ། ཁྱིམ་ཀྱི་དོན་དུ་ཀ་བ་ལ། ། སོགས་པའི་རྒྱན་ནི་དོན་མེད་འགྱུར། ། གྲངས་ཅན་པ་ན་རེ། མེད་པ་བསྐྱེད་མི་ནུས་པའི་ཕྱིར་དང༌། རྒྱུ་ལ་འབྲས་བུ་ནུས་པའི་ངོ་བོར་ཡོད་པས་ཐམས་ཅད་ལས་ཐམས་ཅད་སྐྱེ་བའི་ཉེས་པ་མེད་དོ་ཞེས་དང༌། བྱེ་བྲག་ཏུ་སྨྲ་བ་ཁ་ཅིག ། དུས་གསུམ་ཀ་རྫས་སུ་ཡོད་པར་ཁས་ལེན་པ་སོགས་སྐྱེ་བའི་སྔར་འབྲས་བུ་ཡོད་པ་ཉིད་དུ་གང་འདོད་པ་དང་མདོ་སྡེ་བ་སོགས་དངོས་པོ་བདེན་པར་ཡོད་ཀྱང་འབྲས་བུ་མ་འོངས་པ་མེད་པ་ཉིད་གང་འདོད་པ་དེ་དག་ལ་འབརས་བུ་ཁྱིམ་གྱི་དོན་དུ་ཀ་བ་ལ་སོགས་པའི་རྒྱན་ནི་དོན་མེད་པར་འགྱུར་བར་ཐལ། ཁ་ཅིག་ལྟར་ན། དང་པོ་ནས་ཡོད་པའི་ཕྱིར་དང༌།
གཞན་དག་ལྟར་ན་ཁྱིམ་མ་འོངས་པ་མེད་པ་མོ་གཤམས་ཀྱི་བུ་དང་མཚུངས་པའི་ཕྱིར་དང༌། དེ་ཡང་གྲངས་ཅན་པ་ནི་གང་ཞིག་ཡོད་པ་དེ་ཡོད་པ་ཁོ་ན་ཡིན་ལ། ཡོད་པ་མིན་༼༣༦༠༽ན་མེད་པ་ཁོ་ན་སྟེ་མེད་པ་ལ་སྐྱེ་བ་མེད་ཅིང་ཡོད་པ་ལ་འཇིག་པ་མེད་པ་མེད་དོ། ། དེ་ནི་མེད་པ་མི་བྱེད་པའི་ཕྱིར། ཉེ་བར་ལེན་པ་འཛིན་པའི་ཕྱིར་དང་ནུས་པ་བྱེད་པའི་ཕྱིར་དང་སོགས་འབྲས་བུ་ཡོད་པ་ཉིད་སྐྱེ་སྟེ། འབྲས་བུ་མེད་པར་སྨྲ་བ་ལྟར་ན་ཐམས་ཅད་ལས་ཐམས་ཅད་འབྱུང་བར་འགྱུར་ན། འདི་ནི་དེ་ལྟ་མ་ཡིན་གྱི་དེའི་ཕྱིར་ཡོད་པ་ཁོ་ནར་འབྲས་བུར་འགྱུར་རོ་སྙམ་དུ་སེམས་སོ། ། ཉན་ཐོས་བྱེ་བྲག་ཏུ་སྨྲ་བ་ཡང་རང་བཞིན་མ་བྱུང་བ་ལས་འབྱུང་བར་ཐལ་བས་འཇིགས་ནས་དུས་གསུམ་ཆར་དུ་ཡོད་པ་ཉིད་དུ་རྟོག་ཅིང་རང་གི་མཚན་ཉིད་ཀྱི་རྫས་ནི་རྒྱུ་དང་རྐྱེན་གྱི་ཚོགས་པ་ད་ལྟར་བའི་གནས་སྐབས་ཙ་བཞིག་ཏུ་བྱེད་ཀྱི་སྔ་ན་མེད་པའི་རྫས་བསྐྱེད་པ་མ་ཡིན་ནོ་སྙམ་དུ་སེམས་སོ། ། མུ་སྟེགས་བྱེ་བྲག་པ་དང་མདོ་སྡེ་པ་དང་རྣམ་པར་ཤེས་པ་སྨྲ་བ་དག་འབྲས་བུ་མེད་པར་འདོད་པ་སྟེ། དེ་དག་གི་འབྲས་བུ་ཡོད་པ་སྐྱེ་བ་དོ་མེད་པས་འབྲས་བུ་མེད་པ་སྐྱེ་བར་རྟོག་གོ །
དེ་ལ་བྱེ་བྲག་པས་ས་ལ་སོགས་པའི་རྡུལ་ཕྲ་རབ་རནམས་ལས་དོན་གཞན་རྡུལ་གཉིས་འདུས་པ་ལ་སོགས་པ་ཡན་ལག་ཅན་གྱི་རྫས་སྐྱེ་བར་རྟོག་ཤིང་འབྲས་བུ་མེད་པ་སྐྱེ་བར་འདོད་དོ། ། དེ་བཞིན་དུ་མདོ་སྡེ་པ་རྣམས་དགེ་སློང་དག་དེ་ལྟར་ན་མིག་ནི་མ་བྱུང་བ་ལས་འབྱུང་ཞིང་བྱུང་ནས་ཀྱང་རྣམ་༼༣༦༡༽རྣམ་པ་འཇིགས་པར་འགྱུར་རོ་ཞེས་པའི་ལུང་ལས་འབྲས་བུ་མེད་པ་སྐྱེའོ་སྙམ་དུ་སེམས་སོ། ། སེམས་ཙམ་པས་དངོས་པོ་མཐའ་དག་སྐྱེ་བའི་རྒྱུ་བག་ཆགས་ཀྱི་ཁྱད་པར་བཞག་པས་ཀུན་གཞིའི་རྣམ་པར་ཤེས་པའི་བག་ཆགས་ཡོངས་སུ་སྨིན་པའི་རྐྱེན་ཉེ་བ་ལས་འཇུག་པའི་རྣམ་པར་ཤེས་པ་སོགས་གང་དང་གང་སྐྱེ་བ་དེ་ནི་མེད་པ་སྐྱེ་བར་འདོད་དོ། ། དེས་ན་ཡོད་པ་དང་མེད་པའི་མཐའ་གཉིས་ལས་ཐ་དད་པར་གཞན་དུ་བརྟགས་མི་ནུས་པས། རེ་ཞིག་འབྲས་བུ་ཡོད་པར་གྱུར་ན་ཁྱིམ་གྱི་དོན་དུ་ཀ་བ་དང་སྒོ་སྐྱེས་དང་རྒྱན་དང་བ་དྲ་བྱ་བ་སོགས་བཀོད་པའི་ཁྱད་པར་དུ་གྱུར་པ་མི་རུང་བར་ཐལ། དེའི་འབྲས་བུ་ཁྱིམ་ཡོད་པའི་ཕྱིར། འདོད་མི་ནུས་ཏེ་འཇིག་རྟེན་དང་ཡང་འགལ་བའི་ཕྱིར། འབྲས་བུ་ཡོད་ཀྱང་རྒྱུ་རྐྱེན་གྱིས་རྣམ་པ་གཞན་དུ་སྒྲུབ་པར་འདོད་ན་ཡང་འབྲས་བུ་མེད་པར་སྨྲ་བའི་ཕྱོགས་སུ་འགྱུར་བས་ཉེས་པ་དེ་མཚུངས་པར་འཇུག་ལ། ཡང་འབྲས་བུ་མེད་པར་འདོད་པའི་ལྟར་ན་ཀ་བ་ལ་སོགས་པའི་རྒྱན་ཇི་ལྟར་བཤད་པ་རྣམས་དགོས་པ་མེད་པར་ཐལ། དེའི་འབྲས་བུ་མེད་པའི་ཕྱིར།
མོ་གཤམ་གྱི་བུ་ཡོད་པ་མིན་པ་སུས་ཀྱང་བསྒྲུབ་མི་ནུས་པ་བཞིན་ནོ། ། འབྲས་བུ་མེད་པར་འདོད་ན་འབྲས་བུ་ཁྱིམ་༼༣༦༢༽སོགས་མ་ཡང་འགྲུབ་པར་མི་འགྱུར་རོ། ། ཅི་སྟེ་སྐྱོན་འདི་སྤང་འདོད་ནས་འབྲས་བུ་རྣམ་པ་ཐམས་ཅད་དུ་ཁས་མི་ལེན་ནོ་ཞེ་ན། དེའི་ཕྱིར་འབྲས་བུ་མེད་པར་འདོད་པ་ལས་ཉམས་པར་འགྱུར་རོ། དེ་བཞིན་དུ་འབྲས་བུ་ཡོད་པ་དང་མེད་པའི་ཁྱིམ་སྒྲུབ་མི་རིགས་པ་དེ་བཞིན་ཕྱི་དང་ནང་གི་དངོས་པོ་ཡོད་མེད་དུ་བརྟགས་ནས་མྱུ་གུ་དང་འདུ་བྱེད་ལ་སོགས་པ་ཐམས་ཅད་ལ་རྒྱུ་ས་བོན་དང་མ་རིག་པ་ལ་སོགས་པ་དོན་མེད་པར་ཤེས་པར་བྱའོ། ། དེས་ན་དངོས་པོ་རང་བཞིན་མེད་པ་ཡིན་པ་དེའི་ཚེ་ནི་ཡོད་པ་དང་མེད་པ་ལ་སོགས་པའི་རྟོག་པ་དང་དངོས་པོའི་ཆོས་ཀྱི་རྟེན་ཅན་རྣམས་མི་སྲིད་པས་བྱ་བྱེད་ཐམས་ཅད་འཐད་ཅིང་གྲུབ་པ་ཡིན་ཏེ། གང་སྐྱེ་བ་དེ་ནི་དེའི་སྔ་རོལ་ནས་ཡོད་པ་མ་ཡིན་ཏེ། རང་བཞིན་མེད་པའི་ཕྱིར་དང་སྐྱེ་བ་དོན་མེད་པའི་ཕྱིར་རོ། ། མེད་པ་ཡང་མ་ཡིན་ཏེ། རང་བཞིན་མེད་པའི་ཕྱིར་དང༌།
སྐྱེ་བ་མི་སྲིད་པའི་ཕྱིར་དེའི་ཕྱིར་མཁས་པས་རྟེན་ཅིང་འགྲེལ་བར་འབྱུང་བ་ཁས་ལེན་པ་དང་དེའི་ཕྱིར་དངོས་པོ་རང་བཞིན་མེད་པར་གྲུབ་པས་རྟེན་འབྲེལ་རང་བཞིན་མེད་པ་འཕགས་པ་སློབ་པའི་མཉམ་བཞག་སོ་སོ་རང་རིག་པའི་ཡེ་ཤེས་ཀྱིས་ཆོས་ཀྱི་དབྱིངས་དེ་ཁོ་ན་ཉིད་ཡུལ་དང་ཡུལ་ཅན་གཉིས་སུ་མེད་པར་གཟིགས་པའི་ངོར་གཟུང་འཛིན་གྱི་རྟོག་པ་ཕྲ་མོ་༼༣༦༣༽ཡང་མི་དམིགས་པས། རྒྱུ་མཚན་དེས་རྗེས་ཐོབ་ཏུ་ཆོས་ཐམས་ཅད་རྟེན་འབྲེལ་རང་བཞིན་མེད་པ་ཆུ་ནང་གི་ཟླ་བ་ལྟར་གཟིགས་པས་འཇུག་འགྲེལ་ལས་ཀུན་རྫོབ་ཀྱི་བདེ་པ་དང་ཀུན་རྫོབ་ཙམ་གྱི་ཁྱད་པར་འབྱེད་པ་འདི་ལ་དགོངས་ནས་གསུང་པ་བཞིན་ཤེས་པར་བྱའོ། ། གསུམ་པ། ཡང་འདི་ལྟར་ཁྱོད་ཀྱིས་འདས་པ་དང་མ་འོངས་པའི་དུས་གཉིས་དགག་མེད། རེ་ཞིག་ད་ལྟ་བ་ནི་ཡོད་པ་ཡིན་ཏེ། དེ་ཡོད་པས་མ་འོངས་པ་ཡང་ཡོད་དེ་མ་འོངས་པའི་གནས་སྐབས་ཀྱི་དངོས་པོ་ཡོངས་སུ་འགྱུར་བས་ད་ལྟ་བ་ཉིད་དུ་འགྱུར་བས། གལ་ཏེ་མི་འགྱུར་ན། ད་ལྟ་བ་ཅིས་འགྱུར་དེའི་ཕྱིར་ད་ལྟར་བ་ཡོད་པས་མ་འོངས་པ་ཡོད་དོ་ཞེ་ན། དངོས་རྣམས་ཡོངས་སུ་འགྱུར་བ་ཡང༌། ། ཡིད་ཀྱིས་ཀྱང་ནི་འཛིན་མི་འགྱུར། །
དེ་ལྟར་ན་ཡང་ད་ལྟར་བ། ། ཡོད་པར་མི་མཁས་རྣམས་ཀྱིས་རྟོག ། གལ་ཏེ་ཡོངས་སུ་འགྱུར་བ་ཡོད་ན་དེ་ལྟར་འགྱུར་རིགས་ན་ཡང་དེ་ནི་སྲིད་པ་མ་ཡིན་ཏེ། འདི་ན་ཡོངས་སུ་འགྱུར་བ་འདི་མ་འོངས་པའི་དོན་ལ་རྟོག་ན་རང་གི་ངོ་བོ་ཉམས་ཏེ་ཡོངས་སུ་འགྱུར་རམ་མཉམ་པར་འགྱུར་ན། རེ་ཞིག་གང་གི་ངོ་བོ་ཉམས་པས་ཡོངས་སུ་འགྱུར་ན་དེའི་ཚེ་གཅིག་འཇིག་ཅིང་གཞན་དུ་ཡོངས་སུ་འགྱུར་བ་ཡིན་ན་སྐྱེ་བ་དང་༼༣༦༤༽འཇིག་པ་ལ་ཡོངས་སུ་འགྱུར་བ་ཞེས་བྱ་བར་འགྱུར་གྱི། མཉམས་པ་གནས་པའི་ཆོས་གཞན་ལོག་ནས་ཆོས་གཞན་དུ་འགྱུར་བ་མི་སྲིད་པས་གཙོ་བོ་བེམ་པོ་རང་བཞིན་རྟག་ལ་གནས་སྐབས་འོ་མ་དང་ཞོར་འགྱུར་བའི་དངོས་པོ་རྣམས་ཡོངས་སུ་འགྱུར་བ་མི་སྲིད་པར་ཐལ། དེ་ལྟ་བུའི་འགྱུར་བ་མི་ག་ལ་སོགས་པའི་དབང་པོ་རགས་པ་མཐོང་བ་ལྔས་མི་འཛིན་པ་འབའ་ཞིག་ཏུ་མ་ཟད། ཆོད་པ་དང་ཕྲ་བ་དང་གཟུགས་ཅན་མ་ཡིན་པའི་དོན་ཡོངས་སུ་གཅོད་པར་ནུས་པའི་ཡིད་ཀྱི་ཀྱང་ནི་འཛིན་པ་མེད་པའི་ཕྱིར། ཇི་ལྟར་མི་འཛིན་ན་འཇིག་རྟེན་གྱིས་ནི་མ་འོངས་པའི་ཡོན་ཏན་གསུམ་པོ་འདི་དག་ཡོད་པ་ཉིད་དུ་དམིགས་ནས་དེ་དག་གི་ཡོངས་སུ་འགྱུར་བ་དམིགས་པ་མེད་དེ། ཞོ་འོ་མའི་འགྱུར་བ་ཡིན་པར་རྣམ་པར་བཞག་ནུས་ཏེ།
འོ་མའི་གནས་སྐབས་ལ་ནི་འོ་མར་འཛིན་གྱི་ཞོའི་དངོས་པོ་ཡོད་པ་མ་ཡིན་ལ། གལ་ཏེ་ཡོད་ན་འོ་མ་ཁོ་ན་ལ་ཞོར་འཛིན་རིགས་ན་དེ་ཡང་མི་འཐད་ལ། དེའི་ཕྱིར་འོ་མ་ལ་ཞོའི་དངོས་པོ་ཡོད་པ་མ་ཡིན་ལ། འོ་མ་ལ་ཞོའི་དངོས་པོ་ཡོད་པ་མ་ཡིན་པ་དེའི་ཚེ་གཞན་གང་ཞིག་ལ་ཞོའི་གནས་སྐབས་སྲིད་པ་མ་ཡིན་པས། འོ་མ་དང་ཞོའི་གནས་སྐབས་དེ་ཉིད་ལས་ཐ་དད་པའི་ཡོད་པ་གང་ཞིག་ཅུང་ཟད་ཀྱང་དམིགས་པ་མ་ཡིན་ནོ། ། དེས་ན་ད་ལཏ་བ་དང་དེའི་རྒྱུ་ཡོངས་༼༣༦༥༽སུ་འགྱུར་བ་མ་དམིགས་པ་དེ་ལྟར་ན་ཡང་ད་ལྟ་བ་བདེན་པར་དེ་ཁོ་ན་ཉིད་ཀྱི་དོན་ལ་རྨོངས་པའི་མི་མཁས་པའི་གྲངས་ཅན་པ་རྣམས་ཀྱིས་ཡོངས་སུ་རྟོག་པར་བྱེད་དོ། ། དེས་ན་སྔར་བཀག་པའི་ཚུལ་གྱིས་འབྱུང་འགྱུར་མ་འོངས་པའི་དངོས་པོ་མ་གྲུབ་དང༌། མ་འོངས་པ་དེ་ཉིད་ད་ལྟ་བར་འགྱུར་ན་མ་འོངས་པའི་དངོས་པོ་མ་སྤང་བར་ད་ལྟ་བར་མི་འགྱུར་ཏེ་མ་འོངས་པ་ཉིད་ཡིན་ལ། སྤངས་ནས་འགྱུར་ན་མ་འོངས་པ་སྤངས་པ་ད་ལྟར་བ་ཡིན་པས་ད་ལྟ་བ་ད་ལྟ་བར་འགྱུར་རོ། ། གཞན་འགྱུར་བ་ཡང་མི་རིགས་ཏེ་གཞ་དམིགས་པའི་ཕྱིར་རོ། །
གཉིས་པ་སྒྲུབ་བྱེད་དགག་པ་ལ་གཉིས། དུས་ཀྱི་རྒྱུ་དངོས་པོ་རྫས་གྲུབ་ཡོད་པ་དགག་པ་དང༌། འདས་པ་དྲན་པའི་སྒྲུབ་བྱེད་དགག་པའོ། ། དང་པོ་ལ་ལྔ། དངོས་པོ་གནས་མི་གནས་བརྟགས་ལ་དགག་པ་དང༌། དུས་ལ་གནས་པ་ཡོད་མེད་བརྟགས་ལ་དགག་པ་དང༌། དངོས་པོ་དང་མི་རྟག་པ་གཅིག་དང་ཐ་དད་བཏགས་ལ་དགག་པ་དང༌། གནས་པ་དང་མི་རྟག་པ་སྟོབས་ཆེ་ཆུང་བརྟགས་ལ་དགག་པ་དང༌། དེ་གཉིས་ལྷན་ཅིག་ཏུ་གནས་པ་དགག་པའོ། ། དང་པོ་ལ་གཉིས།
དངོས་དང༌། གནས་པ་རང་བཞིན་མེད་པའི་སྒྲུབ་བྱེད་དོ། ། དང་པོ། དུས་ཡོད་དེ། དུས་སུ་འདོགས་༼༣༦༦༽པའི་རྒྱུ་དངོས་པོ་ཡོད་པའི་ཕྱིར། དངོས་པོ་བཟུང་བའི་སྒོ་ནས་དུས་ཡོངས་སུ་དཔྱད་ནུས་ཀྱི་དུས་རང་ཉིད་ཀྱི་ངོ་བོའི་སྒོ་ནས་མིན་པས་དུས་རང་བཞིན་པར་གྲུབ་པ་ཡོད་དོ་ཞེ་ན། གནས་མེད་དངོས་པོ་ག་ལ་ཞིག ། མི་རྟག་པས་གནས་ག་ལ་ཡོད། ། གལ་ཏེ་དང་པོ་གནས་གྱུར་ན། ཐ་མ་རྙིང་པར་མི་འགྱུར་རོ། །
དུས་ཀྱི་རྒྱུ་དངོས་པོ་རང་བཞིན་གྱིས་གྲུབ་པ་ག་ལ་ཞིག་མེད་པར་ཐལ། དངོས་པོ་རང་བཞིན་གྱིས་གནས་པ་མེད་པའི་ཕྱིར། རང་བཞིན་གྱི་གནས་པ་ག་ལ་ཡོད་དེ་ཡང་དང་ཡང་དུ་མི་རྟག་པས་ཟོས་པའི་ཕྱིར། གཞན་ཡང་ག་ལ་ཏེ་དང་པོ་རང་བཞིན་གྱི་གནས་པ་ཅིག་ཡོད་པར་གྱུར་ན་ཐ་མ་རྙིང་པར་མི་འགྱུར་རོ་ཏེ་རྙིང་པར་མི་འགྱུར་བར་ཐལ། རང་བཞིན་གྱིས་གྲུབ་པ་ལ་ལྡོག་པ་མི་སྲིད་པའི་ཕྱིར་རོ། ། དེས་ན་རང་བཞིན་གྱིས་གྲུབ་པའི་དངོས་པོ་མི་སྲིད་དེ་རང་གྲུབ་པའི་སྐད་ཅིག་གཉིས་པར་མི་སྡོད་པའི་མི་རྟག་པའི་མི་རྟག་པ་མེ་དང་ཚ་བ་བཞིན་ཡིནཔ་ལ་སྐད་ཅིག་གཉིས་པར་འདུག་པའི་རྒྱུ་མཚན་མི་རྙེད་ལ། དེ་གནས་པར་རྟོག་ན་སྐད་ཅིག་དང་པོ་ད་མི་འགགས་པར་སྡོད་ན་སྐད་ཅིག་གཉིས་པ་ལ་འཇིག་པའི་རྒྱུ་མཚན་མེད་ལ་དེ་ལྟ་ན་རྟག་པར་འགྱུར་བའི་ཕྱིར་རྟགཔ་ལ་ཐ་མ་རྒས་ཤིང་རྙིང་པར་འགྱུར་བ་བཞག་མི་རིགས་སོ། ། ཕྱེད་སྔ་མས་བདེན་པའི་ཁྱབ་བྱེད་མ་དམིགས་༼༣༦༧༽པ་དང༌། ཕྱེད་ཕྱི་མས་ཧ་ཅང་ཐལ་བ་སྒྲུབ་མ་ཡིནནོ། ། གཉིས་པ།
ཇི་ལྟར་རྣམ་ཤེས་གཅིག་གིས་ནི། ། དོན་གཉིས་རྣམ་པར་མི་ཤེས་པ། ། དེ་བཞིན་རྣམ་ཤེས་གཉིས་ཀྱིས་ནི། ། དོན་གཅིག་རྣམ་པར་མི་ཤེས་སོ། ། ཇི་ལྟར་དོན་སྔ་ཕྱི་གཉིས་དང་འདར་བའི་རྣམ་པ་དངོས་སུ་གཏད་པའི་སྒོ་ནས་རྣམ་པར་མི་ཤེས་པ་དེ་བཞིན་དུ། གལ་ཏེ་དངོས་པོ་ལ་གནས་པ་ཡོད་ན་དེའི་ཚེ་རིམ་གྱིས་རྣམ་པར་ཤེས་པ་དུ་མས་ཤེས་བྱར་འགྱུར་ཏེ། དོན་གང་ཞིག་དེ་ཤེས་པའི་ཡུལ་ཅན་རྣམ་ཤེས་སྐད་ཅིག་སྔ་མས་ཤེས་པ་དེ་རྣམ་ཤེས་སྐད་ཅིག་ཕྱི་མས་དམིགས་ན་སྔ་མས་མཐོང་བའི་འདོན་ལ་ཕྱི་མས་གཅོད་པའི་བར་དུ་གནས་པ་ཡོད་པར་རིགས་ན། འདི་སྲིད་པ་མ་ཡིན་ཏེ། ཤེས་པ་དང་ཤེས་བྱ་གཉིས་ཀ་སྐད་ཅིག་མ་ཉིད་ཡིན་པའི་ཕྱིར། གད་རྣམ་ཤེས་གཅིག་གིས་བཟུང་བ་དེ་གཞན་གྱིས་འཛིན་པ་མ་ཡིན་པ་དེའི་ཕྱིར་གནས་པ་མེད་དོ། །
དེའི་ཕྱིར་ན་མིག་ལ་སོགས་པའི་དབང་པོ་ནི་དྲུག་ཏུ་ངེས་ལ། དེའི་ཡུལ་ཡང་གཟུགས་སོགས་དྲུག་ཏུ་གྲངས་ངེས་པས་དོན་དང་དབང་པོའི་དབང་གིས་རྣམ་པ་ཤེས་པ་ཡང་དྲུག་ཏུ་ངེས་པས་ཡུལ་དང་དོན་ལས་ཤེས་པ་སྐྱེ་ན་ཡང་དབང་ཤེས་ཞེས་རང་གི་ཐུན་མོང་མ་ཡིན་པའི་རྒྱུའི་ངེས་པའི་སྒོ་ནས་བཞག་༼༣༦༨༽པས་དེ་ཐམས་ཅད་རྟེན་ཅིང་འབྲེལ་བར་འབྱུང་བ་སྐད་ཅིག་མར་སྐྱེ་འགགས་བྱེད་པ་རང་གི་སྡེ་པ་རྣམས་ལ་གྲགས་པ་ཡིན་ནོ། ། དེའི་ཕྱིར་རང་གི་སྡེ་པ་རྣམས་ཀྱི་སྐད་ཅིག ། གཉིས་པར་འབྱུང་བའི་ཡུལ་འཛིན་པའི་དུས་ཀྱི་བར་དུ་གནས་པ་མེད་པར་ཤེས་པ་གཅིག་གིས་དོན་གཉིས་ཡོངས་སུ་གཅོད་མི་ནུས་ཏེ། མིག་ཤེས་ནི་ཡུལ་དང་ལྷན་ཅིག་སྐྱེས་པ་ཡོངས་སུ་བཅད་ནས་འགགས་པར་འགྱུར་ན། འགགས་པས་ཡུལ་གཞན་དམིགས་པར་མི་ནུས་པས་དེའི་ཕྱིར་རྣམ་ཤེས་དེ་མ་ཐག་ཏུ་འཇིག་པའི་ཕྱིར་དེའི་ཡུལ་ཡང་སྐད་ཅིག་གཅིག་གིས་འགགས་པས། འགགས་པ་དེ་དོན་གཉིས་པ་གཅོད་པའི་དུས་ན་དེའི་ཡུལ་གྱི་དོན་དུ་ཇི་ལྟར་གནས། དེས་ན་ཡུལ་གཅིག་ཤེས་པ་གཉིས་ཀྱིས་བཟུང་བ་དང་ཡུལ་གཉིས་ཤེས་པ་གཅིག་གིས་འཛིན་མི་ནུས་སོ། ། འོན་ཀྱང་རྣམ་ཤེས་དང་ལྷན་ཅིག་འགགས་ཀྱང་རྒྱུན་འདྲ་བ་རྗེས་སུ་འཇུག་པ་ཙམ་ནི་སྐབས་ཀྱི་དགག་བྱ་མ་ཡིན་ནོ། ། གལ་ཏེ་ཆོས་མངོན་པ་ལས་གཟུགས་ལ་སོགས་པའི་དོན་ལྔ་པོ་རེ་རེ་ཞིང་རྣམ་པར་ཤེས་པ་གཉིས་གཉིས་ཀྱི་ཤེས་པར་འདོད་པ་མིན་ནམ།
དེ་ཇི་ལྟར་མི་འགལ་ཞེ་ན། ཆོས་མངོན་པར་སྐད་ཅིག་མར་འཛིན་པ་ཁས་མི་ལེན་ནམ། མི་ལེན་ན་ནང་བར་ཇི་ལྟར་འགྱུར། ལེན་ན་དེའི་ཚེ་གཟུགས་དེ་༼༣༦༩༽མིག་ཤེས་ཀྱི་ཤེས་པ་དེ་དེའི་སྐད་ཅིག་གཉིས་པར་ཞིག་པའི་ཕྱིར་རྣམ་ཤེས་གཉིས་ཀྱི་ཇི་ལྟར་ཤེས། འོ་ན་ཆོས་མངོན་པ་ལས་འདོད་པ་འདི་ཇི་ལྟར་དྲང་ཞེ་ན། གང་དབང་པོ་གཟུགས་ཅན་ལས་སྐྱེསཔའི་རྣམ་པར་ཤེས་པ་དེ་ནི་ཡུ་ད་ལྟ་བའི་རྣམ་པ་གཅོད་པར་སྐྱེ་ལ་ཡུལ་དང་རྣམ་ཤེས་དེ་གཉིས་སྐད་ཅིག་མར་འཇིག་པས་འགགས་པ་ཡིན་པ་དང༌། དེའི་ཕྱི་ནས་གང་ཡིན་ཀྱི་རྣམ་པར་ཤེས་པ་འབྱུང་སྟེ་དེས་ན་མི་གཤེས་ཀྱི་གཟུགས་དེ་གསལ་བར་གཅོད་ལ། དེའི་རྗེས་སུ་སྐྱེས་པའི་ཡིད་ཀྱིས་མི་གསལ་བའི་ཚུལ་དུ་རྟོག་པ་ཡིན་པས་འཇིག་རྟེ་པའི་ཐ་སྙད་དུ་རྣམ་པར་ཤེས་པ་གཉིས་ཀྱི་ཤེས་པར་བཤད་དོ། ། ཟླ་བའི་འགྲེལ་པ་ལས། དེའི་ཕྱིར་རྣམ་པ་ཤེས་པ་གཉིས་ཀྱི་དོན་གཅིག་རྣམ་པར་ཤེས་པ་མ་ཡིན་ཏེ།
གཅིག་ནི་ཡུལ་གྱི་རྣམ་པ་དངོས་སུ་གཅོད་པར་བྱེད་པ་སྟེ་གང་དང་པོར་སྐྱེ་བའོ། ། གཉིས་པས་ནི་དངོས་སུ་བྱེད་པ་ཉིད་དུ་རྣམ་པར་ཤེས་པ་མ་ཡིན་ཏེ་དབང་པོའི་རྣམ་པར་ཤེས་པའི་སྟོབས་ཀྱི་དེ་ལྟར་རྟོག་ཅིང་སྐྱེ་བ་ན་དེས་ཀྱང་དོན་དེ་རྣམ་པར་ཤེས་སོ་ཞེས་ཉེ་བར་འདོགས་སོ། ། ཞེས་གསུངས་པ་ལྟར་ན་ཚད་མ་རྒྱན་ལས་ཡིད་མངོན་སུམ་ཞེས་དེ་བཞིན་གཤེགས་པའི་མདོ་ལས་གསུངས་པའི་དོན་གྱི་དགོངས་པ་བཙལ་ཏེ། དབང་མངོན་དང་པོའི་རྗེས་སུའམ་སྤེལ་མར་རམ་༼༣༧༠༽རྒྱུན་རྟུལ་བའི་ཡིད་མངོན་གྱི་ཡུལ་དེ་རང་མཚན་གྱི་སྐད་ཅིག་མ་དང་པོའ་དེའི་ཕྱི་མ་གང་ཡིན་ཡོད་མད་ལ་དཔྱདཔར་རིགས་སོ། ། དེས་ན་ཚུལ་འདི་གནས་པ་ལ་བརྟགས་པར་མི་ནུས་ཏེ། གནས་པ་ནི་དངོས་པོ་རང་གི་མཚན་ཉིད་ཀྱིས་གནས་པ་མིན་ན། རང་གི་མཚན་ཉིད་གྲུབ་པའི་གནས་པ་ཞིག་རྣམ་པར་ཤེས་པས་ལོངས་སུ་གཅོད་མི་ནུས་པས། དེའི་ཕྱིར་གནས་པ་མེད་ལ་དེས་ན་དུས་ཀྱང་མད་དོ་ཞེས་བྱ་བར་གྲུབ་པོ། ། དེ་ཡང་འཕགས་བློ་གསལ་བ་སྐད་ཅིག་སོ་སོར་སྣང་བ་ལ་བྱིས་པས་དབང་པོའི་བློ་ཞན་པས་སྐད་ཅིག་ཏུ་སྣང་ཡང་ངེས་པ་འདྲེན་མུ་ས་པ་དང༌། ཡིད་ཀྱི་བློ་ཞན་པས་སྔ་ཕྱི་གཅིག་ཏུ་སྒྲོ་བཏགས་པས་གཅིག་ཏུ་སྣང་བའོ། །
དེ་དག་རིག་པར་སློང་ན་དོན་གཉིས་སྣང་བའི་ཤེས་པའང་སྔ་ཕྱི་གཅིག་ཏུ་མ་ཡིན་པ་རྣལ་མ། གལ་ཏེ་གཅིག་ཡིན་ན་དོན་སྔ་མ་ཕྱི་དུས་ཀྱིས་ཤེས་པའི་གཟུང་ཆ་ཡིན་པས་ཕྱི་མར་ཐལ་བ་ལས། སྔ་མ་ཡིན་པས་ཕྱི་མ་མ་ཡིན་པ་དང༌། དོན་ཕྱི་མ་ཡང་སྔ་མར་ཐལ་བ་ལས་ཕྱི་མར་ཡིན་པས་སྔ་མ་མ་ཡིན་ནོ། ། ཐལ་བཟློག་གཉིས་ཀྱིས་ཁྱབ་པ་མ་གྲུབ་པའང་མ་ཡིན་ཏེ། གཟུང་འཛིན་དུས་མི་མཉམ་པར་འགྱུར་བས་སོ། ། དེས་ན་དེ་ན་སྔ་ཕྱི་གཉིས་ཀྱི་ཤེས་པ་གཅིག་མ་ཡིན་གྱི་སྐད་ཅིག་སོ་སོ་ཡིན་པ་ལྟར་ཤེས་པ་སྔ་ཕྱི་གཉིས་ཀྱི་དོན་ཡང་གཅིག་མ་ཡིན་༼༣༧༡༽ལ། གལ་ཏེ་ཡིན་ན། ཤེས་པ་སྔ་མའི་དོན་ཕྱི་ས་འཛིན་པ་ཡིན་པས་ཕྱི་མར་ཐལ་བ་ལས་སྔ་མ་ཡིན་པས། ཕྱི་མ་མ་ཡིནཔ་དང༌།
ཕྱི་མ་ཡང་སྔ་མར་ཐ་བ་ལས་ཕྱི་མ་ཡིན་པས་སྔ་མ་མ་ཡིནནོ། ། ཐལ་བཟློག་གཉིས་ཀྱི་ཁྱབ་པ་ནི་གཟུང་འཛིན་དུས་མི་མཉམ་པར་འགྱུར་བས་གྲུབ་ལ། འདོད་པར་ཡང་མི་ནུས་ཏེ་སྐད་ཅིག་ཙམ་བསྣོལ་ཡང་གཟུང་འཛིན་མ་ཡིན་པར་འགྱུར་བས་སོ། ། དེ་བས་ན་དངོས་པོ་ཐམས་ཅད་སྐད་ཅིག་མ་ཡིན་པས་གནས་པ་མི་སྲིད་དོ། ། གཉིས་པ་ནི། གནས་པ་རང་བཞིན་གྱིས་ཡོད་དེ། ད་ལྟ་བའི་དུས་ཀྱི་མཚན་ཉིད་ཡིན་པའི་ཕྱིར་ཞེ་ན། གལ་ཏེ་དུས་ལ་གནས་ཡོད་ན། ། གནས་པ་དུས་སུ་མི་འགྱུར་རོ། ། ཅི་སཏེ་གནས་མེད་ན་གནས་པ། །
མེད་པར་མཐའ་ཡང་ཡོད་མ་ཡིན། ། དུས་དང་གནས་པ་ཐ་དད་ཅིང་དེ་བདེན་པར་གྲུབ་པས་འབྲེལ་བ་ཡོད་ན་རྟེན་དང་བརྟེན་པར་འགྱུར་དགོས་པ་ལ་གལ་ཏེ་དུས་ལ་གནས་པ་དོན་གཞན་གྱི་ཚུལ་དུ་བརྟེན་ཡོད་ན་གནས་པ་དུས་སུ་མི་འགྱུར་ཏེ། ། འག་བའི་ཕྱིར། ཅི་སྟེ་དུས་ལ་གནས་པ་མེད་ན་གནས་པ་མེད་པ་མཐར་འཇིག་པ་ཡང་ཡོད་པ་མ་ཡིན་པས་དུས་རང་བཞིན་གྱིས་མི་གནས་པས་གནས་པ་ད་ལྟ་བའི་མཚན་ཉིད་དུ་མི་རིགས་སོ། ། གསུམ་པ། གནས་པ་ཡོད་དེ། དེ་ལྡན་༼༣༧༢༽པའི་མི་རྟག་པ་ཡོད་པའི་ཕྱིར་ཞེ་ན། གལ་ཏེ་མི་རྟག་དངོས་གཞན་ན། ། དངོས་པོ་མི་རྟག་པར་མི་འགྱུར། ། གཅིག་ན་མི་རྟག་ཉིད་གང་ཡིན། །
དེ་ཉིད་དངོས་དེ་ག་ལ་གནས། ། གལ་ཏེ་མི་རྟག་པ་ཡོད་ན་དངོས་པོ་ལས་གཞན་ཉིད་དམ་གཅིག་ཡིན། ། གཉིསཀ་ལྟར་མི་འཐད་དེ། གལ་ཏེ་མི་རྟག་པ་ཉིད་དངོས་པོ་ལས་གཞན་ཉིད་དུ་འགྱུར་ན་དེའི་ཚེ་མི་རྟག་པ་ལས་མཚན་ཉིད་ཐ་དད་པའི་དངོས་པོ་རྟག་པར་འགྱུར་བར་ཐལ། མི་རྟག་པ་ལས་གཞན་ཉིད་དུ་ཡོད་པའི་ཕྱིར། འདོད་མི་ནུས་ཏེ། དངོས་པོ་ཡིན་ན་མི་རྟག་པས་ཁྱབ་པའི་ཕྱིར། དངོས་པོ་དང་མི་རྟག་པ་ཉིད་གངཡིན་པ་དེ་ཉིད་ཁོ་ན་དངོས་པོ་ཏེ་དངོས་པོ་ཡིནཔས་མི་རྟག་པ་དངོས་པོ་ཐལ། འདོད་མི་ནུས་ཏེ། མི་རྟག་པ་ལྡོག་པ་དངོས་མེད་ཀྱི་ཆོས་ཡིན་པའི་ཕྱིར།
དེས་ན་རྨ་པ་གཞན་མེད་པའི་རང་བཞིན་གཅིག་ནི་་འཐད་པས་མི་རྟག་པ་དང་ལྡན་པས་རང་བཞིན་གྱིས་ག་ལ་གནས་ཏེ་གནས་པ་རང་བཞིན་པི་་སྲིད་དོ། ། བཞི་པ་ལ་གསུམ། མི་རྟག་པ་གནས་པ་ལས་སྟོབས་ཆུང་ན་ཕྱིས་གོ་ལོག་པར་མི་འཐད་པར་ཐལ་བ་དང༌། མི་རྟག་པ་སྟོབས་ཆེ་ཀུན་ལ་གས་པ་མེད་པར་ཐལ་བ་དང༌། སྟོབས་ཆེ་སྔར་རྟག་ཅིང་ཕྱིས་མི་རྟག་པར་ཐལ་བའོ། ། དང་པོ་ནི། གནས་པའི་དུས་ན་གནས་པ་སྟོབས་ཆེ་ཞིང་མི་༼༣༧༣༽རྟག་པ་སྟོབས་ཆུང་ལ། སྟོབས་ཆུང་ངུའི་ཆེན་པོ་འཇོམས་མི་ནུས་སོ་ཞེ་ན། མི་རྟག་ཉིད་གང་སྟོབས་ཆུང་དེར། ། གནས་པ་སྟོབས་ཆུང་མ་ཡིན༌། །
ཕྱིས་ནས་དེ་དག་ངེས་པར་གོ ། བཟློག་པར་ཅི་ཡིས་མཐོང་བར་འགྱུར། ། དེ་ལྟར་ན་ཕྱིས་ནས་དེ་དག་མཐར་མི་རྟག་པར་གྱུར་ནས་ངེས་པར་ང་ལྡོག་པར་རྒྱུ་མཚན་ཅི་ཡིས་མཐོང་བར་འགྱུར། མཐོང་བ་མི་འཐད་པར་ཐལ། གནས་པའི་དུས་ན་མི་རྟག་པ་ཉིད་གང་ཞིག་སྟོབས་ཆུང་བ་དེས་གནས་པ་སྟོབས་ཆུང་བ་མ་ཡིན་ན། རང་བཞིན་གྱི་སྟོབས་དང་ལྡན་པ་དེ་ལ་སུས་ཀྱང་གནོད་པ་མི་ནུས་པའི་ཕྱིར། ཡང་ན་ཕྱིས་ནས་མི་རྟག་པ་སྟོབས་ཆེ་ནས་འཇིགས་པས། དང་པོ་ནས་གནས་པ་སྟོབས་དང་ལྡན་པ་མ་ཡིན་པ་ཉིད་དུའགྱུར་རོ། ། གཉིས་པ། གལ་ཏེ་མི་རྟག་སྟོབས་ཆུང་མིན། །
དངོས་པོ་ཀུན་ལ་ཡོད་ན་ནི། ། ཀུན་ལ་གནས་པ་མེད་པའམ། ། ཡང་ན་ཐམས་ཅད་མི་རྟག་མིན། ། གལ་ཏེ་མི་རྟག་པ་སྟོབས་ཆུང་བ་མིན་ཞིང་དངོས་པོ་ཀུན་ལ་དུས་ནམ་ཡང་ཡོད་ན་ནི་དངོས་པོ་ཀུན་ལ་རང་བཞིན་གྱིས་གནས་པ་མེད་པར་ཐལ། དེ་འཇོམས་པའི་མི་རྟག་པ་དུས་ཀུན་ཏུ་ཁྱབ་པའི་ཕྱིར། ཨུཏྤལ་དེ་ཉིད་ཀྱི་དབྱིབས་དང་ཁ་དོག་གཉིས་དང་གྲུབ་བདེ་རྫས་གཅིག་པའི་མི་རྟག་པ་ལྡོག་པའི་༼༣༧༤༽ཆོས་ཇི་སྙེད་ཅིག་དེ་དང་དབྱེར་མེད་པ་སྔོན་པོ་གང་ཡིན་པ་མི་རྟག་པ་ཉིད་དུ་གྱུར་པ་བཞིན་ཡི་པས་མི་རྟག་པ་མ་ཡིན་པའི་དངོས་པོ་མི་སྲིད་པའི་ཕྱིར་རོ། ། ཡང་ན་དེ་ལྟར་མིན་ན་མི་རྟག་པ་མིན་པ་མིན་པར་འགའ་ཞིག་རྟག་པར་འགྱུར་བར་ཐལ། མི་རྟག་པ་སྟོབས་ཆུང་ཞིང་གནས་པ་རང་བཞིན་གྱིས་སྟོབས་དང་ལྡན་པའི་ཕྱིར། གང་གིས་ན་དངོས་པོ་འགའ་ཞིག་མི་རྟག་པ་སྟོབས་དང་ལྡན་ལ་གནས་པ་སྟོབས་ཆུང་ལ་འགའ་ཞིག་གནས་པ་སྟོབས་ཆ་ཞིང་མི་རྟག་པ་སྟོབས་ཆུང་བར་འདོད་པའི་ཕྱིར་རོ། ། གསུམ་པ།
གལ་ཏེ་རྟག་ཏུ་མི་རྟག་ཉིད། ། ཡོད་ན་རྟག་ཏུ་ནས་ཡོད་མིན། ། ཡང་ན་རྟག་པར་གཡུར་ཟིན་ནས། ། ཕྱིས་ནས་མི་རྟག་པར་འགྱུར་རོ། ། མཚན་གཞི་དངོས་པོ་གཞི་ལྡོག ། མཚན་ཉིད་མི་རྟག་པ་དོན་ལྡོག ། མཚོན་བྱ་རང་ལྡོག་ཡིན་པས་གཞན་ཡང་མི་རྟག་པ་མཚན་གཞི་འདུས་བྱས་དང་ལྷན་ཅིག་འབྱུང་ངམ། དུས་ཕྱིས་འབྱུང༌། གལ་ཏེ་མཚན་གཞི་མཚན་ཉིད་ལ་མི་འཁྲུལ་པས་རྟག་ཏུ་མི་རྟག་པ་ཉིད་ཡོད་ན་གནས་པ་རང་བཞིན་གྱིས་ཡོད་པ་མིན་པར་ཐལ། དངོས་པོ་དང་མི་རྟག་པ་གྲུབ་བདེ་རྫས་གཅིག་པའི་ཕྱིར།
རྟག་ཏུ་མི་རྟག་པ་རྗེས་སུ་འབྲེལ་བའི་ཕྱིར་གནས་པ་མེད་དེ་མེ་ཚ་བ་དང་འབྲེ་བས་གྲང་བ་མེད་༼༣༧༥༽པ་ལྟར་རོ། ། གྲུབ་པ་དེ་མི་གཅིག་སྟེ་སྔར་གནས་ཕྱིས་མི་རྟག་པ་འབྱུང་བར་འགྱུར་ཞེ་ན་མི་རིགས་ཏེ། གནས་པ་རང་བཞིན་པ་ཡིན་ན་ཕྱིས་མི་རྟག་པར་འགལ་ཏེ་རང་བཞིན་གཞན་དུ་མི་འགྱུར་བས་ཕྱིས་ཀྱང་གནས་པར་རིགས་སོ། ། ཡང་ན་སྔར་རྟག་པར་གྱུར་ཟིན་ནས་ཕྱིས་ནས་མི་རྟག་པ་དང་ལྡན་པས་མི་རྟག་པར་འགྱུར་རོ་ཞེ་ན། དངོས་པོ་འགའ་ཞིག་སྐད་ཅིག་བཅུ་ལྟ་བུ་གནས་པ་དེ་སྐད་ཅིག་གཅིག་འདས་པ་དང་དགུ་འདསཔ་ན་དང་པོའི་རང་བཞིན་མ་འགྱུར་ན་ད་དུང་བཅུ་གནས་པའི་རང་བཞིན་ཡིན་པས་དང་པོ་བཅུ་གནས་པ་དེ་དགུ་གནས་སམ་གཅིག་གནས་དགུ་གནས་ན་གཅིག་མི་གནས་པའི་རྒྱུ་མཚན་མེད་ལ་གཅིག་མི་གནས་ན་དགུ་གནས་པའི་རྒྱུ་མཚན་མི་རྙེད་དེ་སྐད་ཅིག་མ་ཡིན་ན་རང་གྲུབ་པ་དང་ཞིག་པ་དུས་མཉམ་པ་ཡིན་པའི་ཕྱིར་རོ། ། དེས་་དངོས་པོ་གཅིག་རྟག་པ་དང་མི་རྟག་པ་གཉིས་ཀར་འགྱུར་ན་དེ་མི་རིགས་སོ། ། ལྔ་པ། གལ་ཏེ་གནས་པ་མི་རྟག་དང༌། ། ལྷན་ཅིག་དངོས་པོ་ལ་ཡོད་ན། ། མི་རྟག་ལོག་པར་གྱུར་པའམ། །
ཡང་ན་གནས་པ་རྫུན་པར་འགྱུར། ། འདུས་བྱས་ཀྱི་མཚན་ཉིད་རྣམས་ཕན་ཚུན་མི་འཁྲུལ་པས་གལ་ཏེ་དངོས་པོ་སྡོད་པའི་གནས་པ་མི་སྡོད་པའི་མི་རྟག་པ་དང་ལྷན་ཅིག་ཏུ་དངོས་པོ་ལ་བདག་༼༣༧༦༽གཅིག་ཏུ་ཡོད་པར་ཁས་ལེན་ན་དངོས་པོ་མི་རྟག་པ་ཡིན་པ་ལོག་པར་འགྱུར་བའམ། ཡང་ན་རང་བཞིན་གྱིས་གནས་པ་རྫུན་པར་འགྱུར་བའི་ཕྱིར། ། འདུས་བྱས་རྫུན་པ་ལ་དེ་གཉིས་ལྷན་ཅིག་གནས་པ་རང་གི་དངོས་པོ་གཞི་མཐུན་དུ་འདུ་བ་མི་སྲིད་དོ། ། གཉིས་པ། ། གལ་ཏེ་དུས་ཡོད་དེ། འདུ་བྱེད་འདས་པའི་རྟེན་ཅན་འདས་པའི་དུས་ཡོད་པའི་ཕྱིར། གལ་ཏེ་མེད་ན་བདག་འདས་པའི་དུས་ན་འདི་དང་འདི་ལྟ་བུ་ཞིག་ཏུ་གྱུར་ཏོ་སྙམ་དུ་སྐྱེ་བ་དྲན་པ་མི་སྲིད་པར་འགྱུར་རོ་ཞེ་ན། མཐོང་ཟིན་དངོས་པོ་སྣང་ཞིང༌། ། སླར་ཡང་སེམས་སྐྱེ་མིན་དེས་ན། །
དྲན་པ་ཞེས་བྱ་ལོག་པ་ཡི། ། དོན་ལ་ལོག་པོ་ན་འབྱུང༌། ། དུས་གྱི་སྒྲུབ་བྱེད་དྲན་པ་བཀོད་པ་ལ་སྙིང་པོ་མེད་དེ། འདི་ལྟར་དྲན་པ་ནི་ཉམས་སུ་མྱོང་བའི་དོན་ལ་དམིགས་པ་ཡིན་སྔར་མཐོང་ཟིན་གྱི་དངོས་པོ་སླར་ཡང་མི་སྣང་སྟེ། དོན་གཅིག་ལ་རྣམ་པར་ཤེས་པ་གཉིས་ཀྱི་གཅོད་པ་གོང་དུ་བཀག་ཟིནཔས། སླར་ཡང་སྐྱེ་བ་སྔ་མའི་དོན་ལ་དམིགས་པའི་སེམས་སྐྱེ་བ་མིན་ཡང་ད་ལྟ་བའི་ཡུལ་ལྟར་མཐོང་ངོ་སྙམ་དུ་རློམ་པའི་དྲན་པ་སྐྱེ་བ་དེས་ན་དྲན་པ་ཞེས་བཞག་གི ། ཡུལ་ད་ལྟ་བ་བཞིན་ཡོད་ན་ད་ལྟ་བར་འགྱར་ན། ཡོད་པ་མ་ཡིན་པས་ཡུལ་མིག་འཕྲུལ་ལྟ་བུ་རྫུན་ཞིང་ལོག་པ་ཡི་དོན་ལ་ཡུལ་ཅན་དྲན་པ་༼༣༧༧༽འཁྲུལ་ཞིང་ལོག་པ་ཁོ་ན་འབྱུང་བ་ཡིན་གྱི་ཡུལ་འཁྲུལ་པས་བཞག་པའི་རྣམ་ཤེས་མ་འཁྲུལ་འཇོག་བྱེད་མེད་དོ། ཅི་འདས་པའི་ཡུལ་ཅན་དྲན་པ་མེད་དམ་ཞེ་ན། ཁོ་བོ་ཅག་ནི་རྟེན་ཅིང་འབྲེལ་བར་འབྱུང་བ་སེལ་བ་མ་ཡིན་པ་དེའི་ཕྱིར་དྲན་པའི་དམིགས་པ་ནི་འདས་པའི་ཆོས་ཡིན་པས་དེ་རང་གི་ངོ་བོས་མ་གྲུབ་པས་དེའི་ཡུ་ཅན་དྲན་པ་ཡང་རང་བཞིན་མེད་པར་གྲུབ་པའི་ཕྱིར་རོ། །
འདས་པ་ཡུལ་དུ་བྱེད་པའི་དྲན་པ་ཡོད་པར་མ་གྲུབ་བར་ཐལ། ཤེས་པ་སྔ་ཕྱི་གཉིས་ཀྱིས་དོན་གཅིག་རྟོགས་པ་སྔར་མིག་ཤེས་ཀྱིས་མཐོང་ཟིན་གྱི་དོན་དེ་ཕྱིས་མི་སྣང་བའི་ཕྱིར། གལ་ཏེ་སྣང་ན་འདས་པར་འདོད་ཀྱང་ད་ལྟ་བར་ཐལ། འདོད་མི་ནུས་ཏེ། འདས་པ་ཡིན་པས་ད་ལྟ་བ་མ་ཡིན་ནོ། ། དེས་ན་སྔར་གྱི་དོན་མྱོང་བའི་མིག་ཤེས་ལྟ་བུ་ཕྱིས་མི་སྐྱབ་བས་དྲན་པ་ལ་མཚུངས་ཟླ་མེད་པའི་ཕྱིར་དོན་མྱོང་བ་དང་མཚུངས་ལྡན་གྱི་དྲན་པ་མེད་དོ། ། དེས་ན་དྲན་པའི་ཞེན་ཡུལ་ལས་འདས་པ་མེད་པས་དེ་ཡུལ་ཡུལ་ཅན་དྲན་པ་ལ་ལོག་པ་དང་གཟུང་ཡུལ་ད་ལྟ་བ་ལ་འདས་པར་ཞེན་པས་ཞེན་སྟངས་ལོག་པས་ལོག་པ་ཡིན་ནོ། ། དེས་ན་དབང་ཤེས་རྟོག་པ་མེད་པའི་ཡུལ་ལ་རང་བཞིན་གྱི་དངོས་པོ་དེ་སྣང་ཡུལ་དང་གཟུང་ཡུལ་གཉིས་ཀ་ཡིན་ལ། ཞེན་མི་ཤེས་སྟེ་རྟོག་བཅས་༼༣༧༨༽དཔྱོད་པ་དང་བྲལ་བས་ཞེན་ཡུལ་མེད་ལ། ཡིད་ཤེས་རྟོག་བཅས་ཀྱི་ཡུལ་རང་མིན་ལས་ལྡོག་པའི་ཆ་དེ་ཡིན་ལ་གཟུང་ཡུལ་དེ་རྣམ་པས་བརྗིབ་པའི་དོན་སྤྱི་དེ་ཡིན་ལ།
ཞེན་ཡུལ་རང་མཚན་ལ་ཞེན་པས་དོན་ཐོབ་པ་ཡོད་པ་ལྟར། ད་ལྟ་བ་གཟུང་ས་ཡུལ་དུ་བྱས་ནས་ཞེན་ཡུལ་འདས་པ་ལ་ཞེན་པའི་ཕྱིར་ལོག་ཤེས་སུ་བཞག་གོ ། གཉིས་པ་ལེའུའི་མཚན་བསྟན་པ་ནི། བྱང་ཆུབ་སེམས་དཔའི་རྣལ་འབྱོར་སྤྱོད་པ་བཞི་བརྒྱ་པ་ལས་དུས་དག་པ་བསྡོམ་པ་བསྟན་པ་སྟེ་རབ་ཏུ་བྱེད་པ་བཅུ་གཅིག་པའི་རྣམ་པར་བཤད་པའོ།། གསུམ་པ་བལྟ་བར་བྱ་བ་བདེན་གྲུབ་དགག་པ་ལ་གཉིས། ལེའུའི་གཞུང་བཤད་པ་དང༌། ལེའུའི་མཚན་བསྟན་པའོ། ། དང་པོ་ལ་གསུམ། ཆོས་འདི་ལ་འཇིག་རྟེན་ཕལ་ཆེར་མི་འཇུག་པའི་རྒྱུ་མཚན་དང༌། ལེགས་བཤད་མདོར་བསྡུས་ཏེ་བསྟན་པ་དང༌།

གྲོལ་བ་དོན་གཉེར་ལེགས་བཤད་བླང་བར་གདམ་པའོ། ། དང་པོ་ལ་བཞི། ཉན་པོ་མཚན་ཉིད་དང་ལྡན་པ་རྙད་པ་དཀའ་བ་དང༌། གནས་ལུགས་ཀྱིདོན་རྟོགས་དཀའ་བ་དང༌། ཟབ་མོ་རྩོད་པ་མཛད་པའི་ཆེད་དུ་གསུང་པ་མིན་པ་དང༌། རང་གཞན་གྱི་བསྟན་པའི་ཕྲ་རག་བསྟན་པའོ། ། དང་པོ་ལ་གསུམ། ཉན་པ་པོའི་མཚན་ཉིད། མཚན་༼༣༧༩༽ཉིད་མཚང་བའི་ཉེས་དམིགས་དང༌། རྩོད་པ་སྤོང་བའོ། ། དང་པོ།
ཁྱོད་ཀྱིས་བདག་མེད་པ་འདི་ཆེས། གསལ་ཞིང་རྒྱས་པར་བསྟན་ལ། དེ་བཞིན་གཤེགས་པ་ཡང་འདི་ཐུགས་སུ་ཆུད་པ་པོ་དང༌། ཉེ་བར་འདོམ་པ་པོ་ཡིན་ན། ཅིའི་ཕྱིར་འདི་ལ་འཇིག་རྟེན་ཕལ་ཆེར་འཇུག་པར་མི་འགྱུར་ལུགས་ཀྱི་ཁྱད་པར་གཞན་རྣམས་ཅི་སྟེ་འགྱུར་ཞེ་ན། ཆོས་འདི་ནི་མཛད་པ་པོ་དང་འཆད་པ་པོ་དང་ཆོས་ཀྱི་བདག་ཉིད་ཀྱིས་ཆེས་དཀར་ཞིང་བཟང་བ་ཡིན་ཡང༌། ཉན་པ་པོ་སྣོད་དང་ལྡན་པ་རྙེད་དཀའ་བས་དེ་ལྟར་གྱུར་ལ། སྣོད་ཅི་ལྟ་བུ་དགོས་ན་ཆཽས་གསུམ་ལྡན་ཞིག་དགོས་ཏེ། རང་གཞན་གྱི་ཕྱོགས་ལ་སྐྱོན་ཡོན་རྟོགས་པའི་རྒྱུ་གཟུ་བོར་གནས་པ་དང་གཅིག ། བླང་དོར་གྱི་བྱེ་བྲག་ཕྱེད་པའི་རྒྱུ་བློ་དང་ལྡན་པ་དང་གཉིས།
དེ་གཉིས་ཀ་ཁྱབ་པར་དུ་འགྲུབ་པའི་རྒྱུ་ཆོས་དང་ཆོས་སྨྲ་བ་ལ་གུས་པས་དོན་དུ་གཉེར་བ་གསུམ་ཚང་དགོས་པར་བསྟནཔ། གཟུར་གས་བློ་ལྡན་དོན་གཉེར་བའི། ། ཉན་པོ་སྣོད་ཅེས་བྱ་བར་བཤད། ། སྨྲ་བོ་ཡོན་ཏན་རྣམས་གཞན་དུ། ། མི་འགྱུར་ཉན་པོ་ལ་ཡང་མིན། བློ་གཟུ་བོར་མི་གནས་ན་གཞན་གྱིས་ཡིན་པར་འདུ་ཤེས་པས་ལེགས་བཤད་མི་རྟོགས་པའི་ཕྱིར། དབུ་མ་སྙིང་པོ་ལས། ཕྱོགས་སུ་ལྷུང་བས་༼༣༨༠༽ཡིད་གདུངས་བས། ། ཞི་བ་ནམ་ཡང་རྟོགས་མི་འགྱུར་ཞེས་སོ། ། གལ་ཏེ་གཟུ་བོར་གནས་ཀྱང་བློ་གྲོས་དང་ལྡན་པར་མ་གྱུར་ན་མི་ཕན་པས།
ལེགས་པར་བཤད་པ་དང་ཉེས་པར་བཤད་པ་དག་གི་སྙིང་པོ་དང་སྙིང་པོ་མེད་པར་རྣམ་པར་འབྱེད་པ་ལ་མཁས་པ་ཞིག་ངེས་པར་དགོས་ཏེ། དེ་ནི་བློ་དང་ལྡན་པས་སྙིང་པོ་མེད་པ་བཏང་ནས་སྙིང་པོ་ལེན་པར་འགྱུར་བའི་ཕྱིར། དེ་ལྟར་བློ་དང་ལྡན་པར་གྱུར་ཀྱང་ལེགས་བཤད་དོན་དུ་མི་གཉེར་བ་ཡིན་ན་ཕན་འདོགས་པའི་ཐབས་མེད་པས་ཆོས་དང་ཆོས་སྨྲ་བ་ལ་གུས་པས་དོན་དུ་གཉེར་བ་ཞིག་དགོས་ཏེ། དེ་ལྟར་དོན་གཉེར་རབ་འབྲིང་ཐ་གསུམ་ལས་རང་རྒྱུད་ལ་ཡོ་ཏན་གྱི་ཆོས་རབ་དང་འབྲིང་དང་ཐ་མར་འགྱུར་བར་ངེས་པའི་ཕྱིར། དེ་ལྟར་ཉན་པ་པོ་ཆོས་དེ་དག་ཚང་བ་ནི་ཟབ་མོ་སྟོན་པའི་སྣོད་ཅེས་བྱ་བར་བཤད་དོ། ། གཞན་ཡང་དེ་གསུམ་གྱི་སྟེང་དུ་ཆོས་དང་ཆོས་སྨྲ་བ་ལ་གུས་པ་དང་ཡིད་གཏོད་པ་ཞེས་མཚན་ཉིད་ལྔར་བཤད་པ་ཡང་ཡོད་དོ། ། སྣོད་མཚན་ཉིད་ཚང་ན་སྨྲ་བ་པོའི་ཡོན་ཏན་ཟུར་དོད་པ་དང་གསལ་བ་དང་མ་འཁྲུགས་པ་དང༌། ཉན་པོའི་ལྷག་པའི་བསམ་པ་ཁོང་དུ་ཆུད་ལ། སེམས་ལ་ཟང་ཟིང་མེད་པ་སོགས་དེ་ལས་རྣམ་པ་གཞན་དུ་སྐྱོན་དུ་སྣང་བར་མི་འགྱུར་བ་ཡོན་ཏན་ཁོ་ནར་སྣང་ལ། ཉན་པ་པོ་ལའང་༼༣༨༡༽ཡོན་ཏན་སྐྱོན་གྱི་ངོ་བོར་འགྱུར་བ་མིན་ཏེ།
ཉན་པ་པོས་སྨྲ་བ་པོའི་ཡོན་ཏན་ལ་དེ་ཉིད་དུ་ཤེས་པས་དེ་ལས་གཞན་སྐྱོན་དུ་གོ་བར་མི་འགྱུར་ལ། ཉན་པོའི་ཡོན་ཏན་ལ་སྨྲ་བ་པོས་ཡོན་ཏན་དུ་ཤེས་པ་ལས་གཞན་སྐྱོན་དུ་མི་འགྱུར་རོ། ། གཉིས་པ། སྲིད་དང་སྲིད་ཐབས་ཞི་བ་ཡི། ། ཐབས་དང་དེ་བཞིན་བཞི་གསུངས་པ། ། འཇིག་རྟེན་ཡོངས་སུ་མི་ཤེས་གང༌། ། དེ་ནི་ཐུབ་པའི་ལྟ་བུར་མངོན། ། སྨྲ་བ་པོ་ཆེས་དག་པ་ཡིན་ཡང་ན་པ་པོའི་མཚན་ཉིད་མ་ཚང་བ་རང་གི་ཉེས་པར་མི་བརྩི་བར་སྐྱོན་ཡོན་ཏན་དང་ཡོན་ཏན་སྐྱོན་དུ་འཛུད་པར་བྱེད་དེ། བླུན་པོ་བདག་ལ་བསྟོད་པ་ན་ཅི་བདག་ཅག་ལ་ཤེས་རབ་མེད་དམ་ཅི་ཞིག་བྱ། རྟོགས་པར་བྱེད་པ་པོ་མེད་དོ་ཞེས་སྨྲ་བས།
འདི་ནི་ལྷག་བསམ་བསྐུལ་བའི་མདོ་ལས་རྟོགས་བར་བྱ་བ་བཅོམ་ལྡན་འདས་ཀྱིས་བདེན་པ་བཞི་གསུང་པས། ཐུབ་པས་སྲིང་བ་སྡུག་བསྔལ་ཉེ་བར་ལེན་པའི་ཕུང་པོ་ལྔ་དང༌། སྲིད་པའི་ཐབས་ས་རྒྱུར་གྱུར་པ། ཀུན་འབྱུང་གི་བདེན་པ་འདུ་བྱེད་རྣམས་དང༌། ཞི་བ་ཡི་ཐབས་འཕགས་ལམ་ཡན་ལག་བརྒྱད་སོགས་ཀྱི་ལམ་བདེན་དང༌། དེ་བཞིན་དུ་ཞི་བ་ཐར་པ་མྱ་ངན་ལས་འདས་པ་གསུངས་ཏེ། ཐར་པ་དོན་དུ་གཉེར་བ་རྣམས་ལ་འཕགས་པའི་བདེནཔ་བཞི་གསུངས་༼༣༨༢༽ཀྱང་ཐོས་བསམ་བསྒོམ་པ་ལ་མི་བརྩོན་པའི་འཇིག་རྟེན་པ་ནི་རང་ཉིད་སྣོད་ཀྱི་མཚན་ཉིད་མ་ཚང་བར་མི་ཤེས་པར་དོན་ཇིལ་པ་བཞིན་དུ་ཡོངས་སུ་མི་ཤེས་པ་གང་ཡིན་པ་དེ་ནི་ཐུབ་པས་ཞིབ་ཏུ་མ་གསུང་པའོ། ། ཞེས་ཉེས་པ་དེ་ཐུབ་པའི་ལྟ་བུར་མངོན་པར་བྱེད་དེ། དེ་ཙམ་གྱིས་ཐུབ་པ་ནོངས་པ་དང་ལྡན་པ་མིན་ཏེ། དམུས་ལོང་གིས་མ་མཐོང་བ་ཉི་མའི་སྐྱོན་མིན་པ་བཞིན་ནོ། །
དེས་ན་འཕག་པའི་བདེན་པ་བཞི་བསྟན་པ་བཞི་བསྟན་པས་སྐྱེ་བུའི་དོན་མ་ལུས་པ་ཉེ་བར་སྟོན་པ་པོ་ཡིན་པས་ཐུབ་པ་ཚད་མར་སྒྲུབ་པ་རྒྱས་པར་རྣམ་འགྲེལ་ལས་ཤེས་པར་བྱའོ། ། གསུམ་པ་ལ་གཉིས། ཐུབ་པ་ཀུན་མཁྱེན་དུ་སྒྲུབ་པ་དང༌། གཞན་གྱི་སྟོན་པ་ལྟར་སྣང་དུ་བསྟན་པའོ། ། དང་པོ་ལ་གསུམ། སྡུག་ཀུན་སུན་འབྱིན་པའི་སྟོང་པ་ཉིད་པ་བསྟན་པ་ལ་དགའ་བར་རིགས་པ་དང༌། སྟོན་པའི་བསྟན་པ་ལས་གཞ་ལ་ཐར་པ་མེད་པའི་རྒྱུ་མཚན་དང༌། སྟོན་པས་གསུངས་པའི་ཤིན་ཏུ་ལྐོག་གྱུར་གྱི་དོན་རྣམས་ངེས་པར་བྱེད་པའི་ཐབས་སོ། ། དང་པོ་ནི། ཐུབ་པའི་མངོན་མཐོའི་གཏམ་རྣམས་ནི་ཆེས་དོན་གསལ་བ་ཡིན་ན།
ངེས་པར་ལེགས་པའི་གཏམ་ཐམས་ཅད་རང་བཞིན་མེད་པར་སྟོན་པ་ནི་རང་གི་ངོ་བོ་སུན་འབྱིན་པ་ལ་ཞུགས་པའི་ཕྱིར། ཁོ་བོ་ཅག་གིས་མི་རྟོགས་ཤིང་ཡིད་མགུ་བར་མི་མཛད་དོ་༼༣༨༣༽ཞེ་ན། ཐམས་ཅད་བཏང་བས་མྱ་ངན་ལས། ། འདའ་བར་ཡ་མཚན་ཅན་ཀུན་འདོད། ། ཀུན་སུན་འབྱིན་ལ་དེ་དག་ནི། མི་དགར་འགྱུར་བ་རྒྱུ་ཅི་ཞིག ། བདེ་སྡུག་ལ་སོགས་པས་ཀུན་ནས་ཉོན་མོངས་ཀྱི་དངོས་པོ་ཐམས་ཅད་ལ་ཆགས་པ་བཏང་བས། མྱ་ངན་ལས་འདའ་བར་གྲངས་ཅན་པ་དང་བྱེ་བྲག་པ་ལ་སོགས་ཐར་པ་ཁས་ལེན་པའི་ཡ་མཚན་ཅན་ཀུན་འདོད་པ་ཡིན་ལ། སྟོང་པ་ཉིད་གང་ཞིག་རྟོགས་ན་ཀུན་ནས་ཉོན་མོངས་པ་ཀུན་སུན་བྱིན་པ་གང་ཟག་དང་ཕུང་པོ་རང་གི་ངོ་བོས་གྲུབ་པས་སྟོང་པ་དེ་དག་ནི་བསྟན་ན་མི་དགའ་བར་འགྱུར་སྣང་བ་དེ་མེད་པ་བཞིན་འཁོར་བར་དངོས་པོའི་འཆིང་བ་རྣམས་རང་བཞིན་གྱིས་སྟོང་པ་ལ་ཁྱོད་མི་དགའ་ཞིང་སྐྲག་པའི་རྒྱུར་མི་རུང་ངོ༌། ། མདོ་ལས།
མྱ་ངན་འདས་ལ་ཆོས་རྣམས་ཆོས་ཡོད་མིན། ། འདི་ན་གང་མེད་དེ་དག་གཞན་ཡང་མེད། ། ཡོད་དང་མེད་ཅེས་རྟོག་པ་དང་ལྡན་ཞིང༌། ། དེ་ལྟར་སྤྱོད་རྣམས་སྡུག་བསྔལ་ཞི་མི་འགྱུར། ། ཞེས་གསུངས་སོ། ། དེ་ལྟར་ཡོད་པར་རྟོག་༼༣༨༤༽པར་གྲངས་ཅན་པ་དང༌། འུག་པ་དང༌། གཟེགས་ཅན་དང༌། སེར་སྐྱ་དང་བྱེ་བྲག་ཏུ་སྨྲ་བ་རྣམས་ཡིན་ལ། མེད་པར་རྟོག་པ་བྱེ་བྲག་པ་དང༌།
མདོ་སྡེ་བ་དང་སེམས་ཙམ་པ་རྣམས་ཡིན་པས། སྟོང་པ་ཉིད་སྟོན་པ་འདི་ནི་དེ་བཞིན་གཤེགས་པའི་གསུང་ཐུན་མོང་མ་ཡིན་པར་ཡིན་པར་ངེས་ཏེ། རིན་ཆེན་ཕྲེང་བ་ལས། གང་ཟག་ཕུང་པོ་སྨྲ་བ་ཡི། ། འཇིག་རྟེ་གྲངས་ཅན་འུག་ཕྲུག་དང༌། ། གོས་མེད་བཅས་ལ་གལ་ཏེ་ཞིག ། ཡོད་མེད་འདས་པར་སྨྲ་ན་དྲིས། ། དེའི་ཕྱིར་སངས་རྒྱས་རྣམས་ཀྱིས་ནི། ། བསྟན་པ་འཆི་མེད་ཡོད་མེད་ལ། ། འདས་པ་ཟབ་མོ་ཞེས་བཤད་པ། །
ཆོས་ཀྱི་ཁུད་པ་ཡིན་ཞེས་གྱིས། ། ཞེས་གསུངས་སོ། ། གཉིས་པ། ཐམས་ཅད་བཏང་བས་མྱ་ངན་ལས་འདས་པར་ཡ་མཚན་ཅན་ཀུན་འདོད་པ་ཡིན་ན། ཁྱོད་དང་མུ་སྟེགས་ཅན་ལ་ཁྱད་ཅི་ཡོད་ཅེ་ན། གང་ཞིག་གཏོང་ཐབས་མི་ཤེས་ཏེ། ། ཅི་ཞིག་གཏོང་བར་བྱེད་པར་འགྱུར། ། དེས་ན་ངེས་པར་ཐུབ་པ་ཡི། ། གཞན་དུ་ཞི་བ་མེད་ཅེས་གསུངས། ། མུ་སྟེགས་ཅན་རྣམས་གཏོང་བའི་བསམ་པ་ཙམ་དུ་ཟད་ཀྱི་གཏོང་བའི་ཐབས་མི་ཤེས་པས་ཁྱད་པར་དུ་བྱས་པས་གཞན་སྡེ་གང་ཞིག་འཁོར་བ་གཏོང་ཐབས་དོན་དམ་པའི་བདེན་པ་ཆོས་ཐམས་༼༣༨༥༽ཅད་རང་བཞིན་གྱིས་སྟོང་པ་ཉིད་མི་ཤེས་པ་དེས་ཅི་ཞིག་གཏོང་པར་བྱེད་པར་འགྱུར།
ཐབས་ཕྱིན་ཅི་ལོག་ལ་ཞེན་པའི་ཕྱིར་རོ། ། དེས་ན་ངེས་པར་ཐུབ་པ་ཡིས་འདི་ཉིད་དགོངས་ནས། དགེ་སྦྱོང་དང་པོ་ནི་འདི་ཉིད་དུ་དང༌། གཉིས་པ་དང་གསུམ་པ་ནི་འདི་ཉིད་དུའོ། ། བཞི་པ་ནི་འདི་ཉིད་དུའོ། ། ཕ་རོལ་པོའི་སྨྲ་བ་ནི་དགེ་སྦྱོང་དག་གིས་སྟོང་ངོ་ཞེས་གསུང་པས་ཆོས་འདི་ལས་གཞན་དུ་ཞི་བ་མེད་ཅེས་གསུངས་སོ། ། གསུམ་པ། གལ་ཏེ་ཁྱོད་ལྟར་ན་སངས་རྒྱས་ཐམས་ཅད་མཁྱེན་པ་ཡིན་ན་ཤེས་བྱ་མཐའ་ཡས་པའི་ཕྱིར། དེའི་ཡུལ་ཅན་གྱི་ངེས་པའི་རྒྱུ་ཡོད་པ་མ་ཡིནཔས། རི་གླིང་གི་ཚད་ལ་སོགས་པ་ལྐོག་གྱུར་གྱི་དོན་ཐམས་ཅད་མངོན་དུ་ཤེས་དགོས་ན་ཇི་ལྟར་ངེས་ནུས་ཞེ་ན།
སངས་རྒྱས་གསུང་ནི་ལྐོག་གྱུར་ལ། གང་ཞིག་ཐེ་ཚོམ་སྐྱེ་འགྱུར་བས། ། དེ་ཡི་སྟོང་པ་ཉིད་བསྟེན་ཏེ། ། འདི་ཉིད་ཁོ་ནར་ཡིད་ཆེས་བྱ། ། རྗེས་སུ་དཔག་པས་དཔག་པར་ཤེས་པར་བྱ་བ་དེས་ནུས་ཏེ། དཔེ་ཡང་ཡོད་པའི་ཕྱིར། སངས་རྒྱས་ཀྱི་གསུང་པའི་ཡུ་དང་དུས་ཀྱི་ཆོད་པའི་འདོད་ལྷ་རིགས་དྲུག་ལ་སོགས་པའི་གནས་ཀྱི་ཚད་ལུས་དང་ཚེ་ཚད་ལ་སོགས་དང་དེ་བཞིན་མིའི་སྣོད་ཀྱི་འཇིག་རྟེན་གྱི་ཚད་༼༣༨༦༽སོགས་སོ་སོའི་སྐྱེ་བོ་ལ་ལྐོག་ཏུ་གྱུར་པ་ལ་ཞིག་གསུང་པ་དེ་ལྟར་ཡོད་དམ་མེད་སྙམ་དུ་ཐེ་ཚོམ་སྐྱེ་བར་འགྱུར་བ་དེ་ལ་ཡིས་ཐེ་ཚོམ་བཅད་པའི་ཕྱིར་དུ་ཆོས་ཐམས་ཅད་རང་བཞིན་གྱིས་གྲུབ་པས་སྟོང་པའི་སྟོང་པ་ཉིད་བསྟན་ཏེ། བྱ་བྱེད་ཐམས་ཅད་པའི་བདེན་པ་གཉིས་ཀྱི་གནས་ཤིན་ཏུ་ཕྲ་ཞིང་རྟོག་པར་དཀའ་བ་རྣམས་ཇི་ལྟར་གསུངས་པ་བཞིན་དུ་གནས་པ་དཔེར་བྱས་ནས་ཤིན་ཏུ་ལྐོག་གྱུར་གྱི་དོན་བསྟན་པ་རྣམས་དེ་ཁོ་་ལྟར་གནས་པའི་སྒོ་ནས་འདི་ཉིད་ཁོ་ནས་ཐམས་ཅད་མཁྱེན་པར་ཡིད་ཆེས་པར་བྱ་སྟེ། རྟེན་འབྱུང་སྤྲོས་པའི་མཐའ་དང་བྲལ་བ་སྒྲུབ་བྱེད་ལུང་ལ་མི་བརྟེན་པར་རིགས་པ་ཡང་དག་གིས་ངེས་པར་བྱས་ནས། དེའི་རྗེས་སུ་ཤིན་ཏུ་ལྐོག་གྱུར་གྱི་དོན་སངས་རྒྱས་ཀྱི་གསུང་གི་རྟགས་ལ་བརྟེན་ནས་ངེས་པར་བྱ་བ་སངས་རྒྱས་ཀྱི་ཤེས་བྱ་ཐམས་ཅད་མཁྱེན་པའི་ཡེ་ཤེས་ཀྱི་ཆོས་རྣམས་ཐམས་ཅད་ལ་མི་མཁྱེན་པ་དང་མི་གཟིགས་པ་གང་ཡང་མེད་པས་མཁྱེན་དུ་ཟིན་ནས་གསུང་ན་ཡང་གདུལ་བྱའི་བློའི་འཇུག་པས་དེ་ཙམ་འཛིན་མི་ནུས་པས།
འདིར་ཉེ་མཁོ་ལྷག་པར་མཁྱེན་པ་བདེན་པ་བཞིའི་རང་བཞིན། སྡུག་བསྔལ་གྱི་བདེན་པ་དང་དེའི་རྒྱུ་ཀུན་འབྱུང་ལས་དང་ཉོན་མོངས་དང༌། དེའི་གཉེན་པོ་ལམ་དང༌། དེའི་འབྲས་བུ་འགོགས་པའི་བདེན་པ་༼༣༨༧༽སྟ་བཞི་པོ་འདི་ཙམ་དུ་རྣམ་གྲོལ་དོན་གཉེར་གྱི་སྐྱེ་བུའི་དགོས་པའི་དོན་ཐམས་ཅད་འདུ་བས་དཔེར་ན་སྨན་མཁས་པས་ནད་དང་དེའི་རྒྱུ་ངོས་བཟུང་ནས་དེའི་གཉེན་པོ་སྨན་དང་ཟས་སྤྱོད་བརྟེན་དུ་བཅུག་པས་ནད་མེད་པའི་སྐབས་མངོན་དུ་གྱུར་པ་བཞིན་སྨན་ཀུན་ཚོགས་ཞེས་པ་དང་མི་ཀུན་ཚོགས་ཞེས་ཞེས་སྐབས་དེའི་ཉེ་བར་མཁོ་བ་ཀུན་ཚོགས་པ་ལས་སྨན་དང་མི་ཇི་སྙེད་ཡོད་དོ་ཅོག་ཐམས་ཅད་ཚོགས་དགོས་པ་མིན་པ་བཞིན་སྐྱེ་བུའི་མངོན་འདོད་ཀྱི་དོན་ཐམས་ཅད་མཁྱེན་པས་ཐམས་ཅད་མཁྱེན་པར་འཇོག་པས་དེའི་རྗེས་སུ་དཔག་ནས་ལྐོག་གྱུར་དང་ཤིན་ཏུ་ལྐོག་གྱུར་གྱི་ཤེས་བྱ་ཇི་སྙེད་ཡོད་པ་མཁྱེན་པ་ནི་རྗེས་སུ་དཔག་ནུས་ཏེ་སྔར་ཐུབ་པ་ཉིད་མཁྱེན་པ་དེའི་རྒྱུ་ལ་ཡང་ནས་ཡང་དུ་གོམས་པ་དང་བློ་གསལ་བ་རབ་ཀྱིས་མཐར་ཕྱིན་པ་དང༌། སྟོང་པ་དང་སྙིང་རྗེ་དེའི་རང་བཞིན་དུ་གྱུར་པ་དང༌། དེ་ལས་མ་ཡང་གཡོ་བ་མེད་པའི་ཕྱིར་ཡུལ་ཅན་གསལ་བར་བཀྱིས་མཐར་ཕྱིན་པ་དས་ན་ཡུལ་ཤེས་བྱ་ཇི་སྙེད་པ་མཁྱེན་པ་དཔོག་ལ། ཡུལ་དོན་གཉེར་གྱི་དགོས་པ་མཚད་པ་མད་པ་བསྟན་པའི་ཡུལ་ཅན་གྱི་བློ་ཐམས་ཅད་མཁྱེན་པ་དཔོག་ནུས་པ་ཡིན་ནོ། ། དེས་ན་སྟོང་ཉིད་རིགས་པས་ངེས་པར་དཔེར་བཡས་ནས་ཆོས་ཅན་ཇི་༼༣༨༨༽སྙད་མཁྱེན་པ་ཡོད་པར་སྒྲུབ་པ་ཡིན་ནོ། ། མདོ་ལས། འཇིག་རྟེན་ཁམས་ནི་སྟོང་རྣམས་སུ། །
ང་ཡི་མདོ་རྣམས་གང་གསུང་པ། ། ཡི་གེ་ད་དདོན་གཅིག་སྟེ། ། ཡོངས་སུ་བསྒྲགས་པར་ནུས་མ་ཡིན། ། དངོས་པོ་གཅིག་ནི་བསམ་བྱ་ནས། ། དེ་དག་ཐམས་ཅད་བསྒོམ་འགྱུར་ཏེ། ། སངས་རྒྱས་ཀུན་གྱི་ཆེས་མང་པོ། ། ཇི་སྙེད་རབ་ཏུ་བསྟན་པ་རྣམས། ། ཆོས་རྣམས་ཀུན་གྱི་བདག་མེད་ཡིན། ། མི་ནི་དོན་ལ་མཁས་རྣམས་ཀྱིས། ། གནས་འདི་ལ་ནི་བསླབས་བྱས་ན། །
སངས་རྒྱས་ཆོས་རྣམས་རྙེད་མི་དཀའ། ། ཞེས་གསུངས་པ་བཞིན་ནོ། ། གཉིས་པ། གང་གིས་འཇིག་རྟེན་འདི་མཐོང་དཀའ། ། དེ་ནི་གཞན་ལ་བླུན་པ་ཉིད། ། གང་དག་དེ་རྗེས་འགྲོ་དེ་དག ། ཤིན་ཏུ་ཡུན་རིང་བསླུ་བར་འགྱུར། ། ཕྱི་རོལ་གྱི་སྟོན་པ་གང་གིས་སྣོད་བཅུད་ཀྱི་འཇིག་རྟེན་འདིའི་རྒྱུ་འབྲས་རགས་པའི་གནས་ཚོད་ཀྱང་མཐོང་དཀའ་ན་དེ་ནི་ཤིན་ཏུ་ཕྲ་བའི་གནས་ཡུལ་དང་དུས་རིང་པོས་ཆོད་པ་རབ་ཏུ་དབྱེ་བ་དང་བཅས་པ་ལ་བླུན་པ་ཉིད་ཡིན་པས་གང་ཟག་གང་དག་དེའི་རྗེས་སུ་འགྲོ་བ་དེ་དག་སྤང་བྱ་ལྷན་སྐྱེས་དང༌། ཀུན་བཏགས་དུ་མའི་གཞན་དབང་དུ་གྱུར་པས་ཤིན་ཏུ་ཡུན་རིང་དུ་བསླུས་པར་འགྱུར་བས། བདག་ལེགས་སུ་འདོད་པ་རྣམས་༼༣༨༩༽ཀྱིས་ལོག་པའི་སྟོན་པ་སཔང་ནས་ཡང་དག་པའི་སྟོན་པ་ལ་གུས་པར་བྱའོ། །
ཟླ་བའི་ཞབས་ཀྱིས། ཇི་ལྟར་མི་མཁས་ཚོངས་པ་ངན་པ་རིན་ཆེན་གླིང་དུ་སོང་རྣམས་རིན་པོ་ཆེ། ། འདོད་པས་རྨོངས་ལས་ནོར་བུ་རིན་ཐང་ཆེན་པོ་བཏང་ནས་ནོར་བུ་མཆིང་བུ་ལེན་པ་ལྟར། ། དེ་བཞིན་གཞུང་ལུགས་དག་ལ་མཁས་བློ་གྲོས་ངན་ཞེན་འཛམ་བུའི་གླིང་དུ་སོང་བ་རྣམས། ། ཐར་པའི་རེ་བ་བཅད་པས་རྨོངས་ལས་སངས་རྒྱས་གཞུང་ལུགས་དོར་ནས་མུ་སྟེགས་གཞུང་ལུགས་ལེན་ཞེས་གསུངས་སོ། ། གཉིས་པ་ལ་ལྔ། སྟོང་པ་ཉིད་ལ་སྐྲག་པའི་རྒྱུ་དང༌། སྟོང་པ་ཉིད་རྟོགས་པ་ལ་གེགས་བྱེད་པའི་ཉེས་དམིགས་དང༌། དེ་ཁོ་ན་ཉིད་ཀྱི་ལྟ་བ་མ་ཉམས་པ་ལ་བག་དང་ལྡན་པར་བྱ་བ་དང༌། དེ་ཁོ་ན་ཉིད་ལ་དཀྲི་བའི་རིམ་པ་དང༌།
དེ་ཁོ་ན་ཉིད་ངོས་བཟུང་བའོ། ། དང་པོ་ལ་གསུམ། ། ཐར་པ་འདོད་ཀྱང་ཁ་ཅིག་མུ་སྟེགས་བྱེད་ཀྱི་རྗེས་སུ་འགྲོ་བའི་རྒྱུ་མཚན་དང༌། སྟོང་པ་ཉིད་ལ་སྐྲག་པའི་གང་ཟག་ངོས་བཟུང་བ་དང༌། བྱིས་པ་རྣམས་སྟོང་ཉིད་ལ་སྐྲག་པའི་རྒྱུ་མཚན་ནོ། ། དང་པོ་ནི། ཅིའི་ཕྱིར་ཐར་པ་འདོད་པ་དེ་དག་མུ་སྟེགས་བྱེད་ཀྱི་རྫེས་སུ་འགྲོ་ཞེ་ན། མྱ་ངན་འདས་པ་རང་གྲོལ་གང༌། ། དེ་ནི་ཤིན་ཏུ་བྱ་དཀའ་བྱེད། ༼༣༩༠༽འདྲེན་པའི་སླད་བཞིན་དམ་པ་ནི། །
མ་ཡིན་ཡིད་འགྲོ་སྤྲོ་མ་ཡིན། ། རང་བཞིན་གྱིས་སྟོང་པའི་ཆོས་བསྟན་པ་ལ་ཉན་ཅིང་འཇིག་པའི་ཕྱིར། གང་གིས་ན་བདག་དང་བདག་གིར་འཛིན་པ་འཛིན་པ་ལ་གོམས་པས། འདི་ལྟར་དགེ་བའི་བཤེས་གཉེན་གྱིས་རྗེས་སུ་བཟུང་བ་དང་དེ་ལ་བརྟེན་ནས་དེའི་གཉེན་པོ་བསྟེན་ནས། དངོས་པོའི་རང་བཞིན་ལ་ཞེན་པའི་དྲི་མ་དོར་ནས། སངས་རྒྱས་བཅོམ་ལྡན་འདས་རང་ཉིད་མྱ་ངན་ལས་འདས་པའི་གྲོང་ཁྱེར་དུ་འདྲེན་པ་གཞན་མེད་པ་རང་ཉིད་ཉེ་བར་གཤེགས་ནས། འགྲོ་བ་གང་ཡིན་པ་དེ་དག་ཤིན་ཏུ་བྱ་དཀའ་བར་བྱེད་དེ། བྱ་དཀའ་བ་མཛད་པ་ཐུགས་ཆེན་མངའ་བ་འདྲེན་པའི་སླད་བཞིན་དུའང་སྐྱེས་བུ་དམ་པ་ནི་མ་ཡིན་པར་འདྲེན་པ་དེའི་ཕྱི་བཞིན་དུ་ཡིད་འགྲོ་བར་སྤྲོ་བ་མ་ཡིན་ཏེ། སྟོང་པ་ཉིད་ལ་སྐྲག་པའི་ཕྱིར་རོ། ། གཉིས་པ།
གང་ཞིག་སྐྲག་པར་འགྱུར་ཞེ་ན། ། མ་མཐོང་སྐྲག་པ་མི་རྩོམ་སྟེ། ། མཐོང་ན་རྣམས་ཀུན་དེ་ལྡོག་འགྱུར། ། དེས་ན་ངེས་པར་ཅུང་ཟད་ཅིག ། ཤེས་ལ་སྐྲག་པ་བརྗོད་པར་བྱ། ། ཕན་ཡོན་གང་ཡང་མ་མཐོང་བའི་བ་ལང་རྫིལ་སོགས་པ་ལན་བརྒྱར་སྟོང་པ་ཉིད་ཉན་ཡང་སྐྲག་པ་གང་ཡང་མི་བརྩོམ་སྟེ་སྐྱོན་དང་ཡོན་ཏན་གང་ཡང་མ་མཐོང་བའི་ཕྱིར། ཐོས་བསམ་བསྒོམ་༼༣༩༡༽པའི་རིམ་པས་སྟོང་པ་ཉིད་མངོན་སུམ་དུ་མཐོང་ན་རྣམས་པ་ཀུན་ཏུ་སྐྲག་པ་དེ་ལྡོག་པར་འགྱུར་ཏེ། འཇིགས་པའི་རྒྱུ་བདག་ལ་འཛིན་དང་བྲལ་བའི་ཕྱིར། ཇི་ལྟར་ཐག་པར་མཐོང་ན་ཐག་པ་ལ་སྤྲུལ་དུ་འཛིན་པ་སྐྱེས་པ་ལྡོག་པ་བཞིན་ནོ། ། གང་ཞིག་ཅུང་ཟད་ཅིག་ཤེས་ལ་ཅུང་ཟད་ཅིང་མི་ཤེས་པ་དེ་ནི་སྐྲག་པར་བརྗོད་དོ། །
དཔེར་ན་གླང་པོ་མྱོས་པ་ལ་བསྐྱོན་པ་ན་ལེགས་པར་བསླབ་པ་མི་འཇིགས་ཞིང༌། ཤིན་ཏུ་རྨོངས་པ་ཡང་མི་འཇིགས་ལ། སྐྱོན་ཡོན་ཅུང་ཟད་ཤེས་པ་འཇིགས་པ་བཞིན་ནོ། ། གསུམ་པ། སྟོང་པ་ཉིད་ལ་ཅུང་ཟད་ཤེས་པ་དག་སྐྲག་ན་ཅི་འདི་དག་གིས་ཡོངས་སུ་རྫོགས་པར་མ་གྱུར་གྱི་བར་དུ་གོ་འཕང་གོང་མ་མི་ཚོལ་ཞེ་ན། མ་གོམས་པའི་ཕྱིར། བྱིས་རྣམས་ངེས་པ་ཁོ་ནར་རེ། ། འཇུག་བྱེད་ཆོས་ལ་གོམས་པ་སྟེ། ། དེ་དག་གོམས་པ་མེད་པ་ཡིས། ། ལྡོག་བྱེད་ཆོས་ལ་འཇིགས་པར་འགྱུར། །
བྱིས་པ་རྣམས་དེས་པ་ཁོ་ནར་ནི། འཁོར་བ་འཇུག་པར་བྱེད་པའི་ཆོས་བདག་དང་བདག་གིར་འཛིན་པའི་ཆོས་ལ་གོམས་པ་སྟེ་བྱིས་པ་དེ་དག་སྔར་གོམས་པ་མེད་པ་ཡིས་འཁོར་བ་ལས་ལྡོག་བྱེད་ཀྱི་ཆོས་སྟོང་པ་ཉིད་གཡང་སའི་ཡུལ་ལྟར་འཇིགས་པར་འགྱུར་བས་དམ་པ་མ་ཡིན་པའི་ཆོག་ལོག་༼༣༩༢༽སྤང་བར་བྱའོ། ། དེ་བས་ན་སྟོང་པའི་དོན་ཅུང་ཟད་ཤེས་པ་ལ་ཇི་ལྟ་བར་མ་ཡིན་པ་ནི་སྐྲག་པར་འགྱུར་ཏེ་སྟོང་ན་བྱ་བྱེད་ཇི་ལྟར་རུང་སྙམ་པས། ཐགཔ་ལ་སྦྲུལ་དུ་མཐོང་བ་བཞིན་ནོ། ། གཉིས་པ། གང་ཞིག་གཏི་མུག་འབའ་ཞིག་གིས། ། བསྒྲིབས་ཤིང་དེ་ཉིད་གེགས་བྱེད་པ། ། དེ་ལ་དགེ་ལེགས་འགྲོ་བ་ཡང༌། ། མེད་ན་ཐར་པ་ག་ལ་ཡོད། ། དེས་་དེ་བཞིན་གཤེགས་པ་ལ་བྱས་པ་གཟོ་ཞིང་འཛིགས་པ་ཆེན་པོའི་རྒྱུ་སྤང་བར་འདོད་པས་དམ་པའི་ཆོས་ཀྱི་སྣོད་དུ་གྱུར་པ་ལ་བསྟན་པར་བྱའོ། །
གང་ཞིག་སྟོང་པ་ཉིད་ལ་མི་གུས་པ་འབའ་ཞིག་ཏུ་མ་ཟད་གཏི་མུག་འབའ་ཞིག་གིས་བསྒྲིབས་ཤིང༌། ཕྲག་དོག་དང་སེར་སྣ་ལ་སོགས་པའི་དབང་གིས་དེ་ཁོ་ན་ཉིད་སྟོན་པ་དང་ཉན་པ་དང་སེམས་པ་སོགས་ལ་གེགས་བྱེད་པ་དེ་ལ་དགེ་ལེགས་འགྲོ་བ་མཐོ་རིས་ཙམ་ཡང་ཐོབ་པ་མེད་ན། ཐར་པ་ཐོབ་པ་ལྟག་ལ་ཡོད་སྡིག་པ་ཤིན་ཏུ་ཆེ་བའི་ཕྱིར། སྡིག་པས་ངན་འགྲོའི་སྐྱེ་གནས་ཐོབ་པས་སོ། ། གསུམ་པ། སྟོང་ཉིད་ལ་སྐུར་པ་འདེབས་པས་རང་གཞན་གཉིས་ལ་གནོད་པ་བྱེད་པ་ཉིད་དུ་གཟིགས་ནས། ཚུལ་ཁྲིམས་ལས་ནི་ཉམས་སླ་ཡིས། ། ལྟ་ལས་ཅིས་ཀྱང་མ་ཡིན་ཏེ། ། ཚུལ་ཁྲིམས་ཀྱིས་ནི་མཐོ་རིས་འགྲོ ། ལྟ་བས་གོ་འཕང་མཆོག་ཏུ་འགྱུར། །
མདོ་ལས་༼༣༩༣༽ཚུལ་ཁྲིམས་ཉམས་པ་ནི་བླའི་ལྟ་བ་ཉམས་པ་ནི་མ་ཡིན་ནོ་ཞེས་གསུངས་པ་འདི་འཐད་པ་དང་བཅས་པ་ཉིད་དུ་སློབ་དཔོན་གྱིས་སྟོན་པར་བཞེད་ནས། གལ་ཏེ་ཚུལ་ཁྲིམས་ལས་ནི་ཉམས་པ་བླ་ཡི། སྟོང་པ་ཉིད་ལྟ་བ་ལས་ཅིས་ཀྱང་ཉམས་པར་བྱ་བ་མ་ཡིན་གྱི་ཚུལ་གྱིས་ནི་འབྲས་བུ་མཐོ་རིས་སུ་འགྲོ་ལ། དེ་ཁོ་ན་ཉིད་རྟོགས་པའི་ལྟ་བས་ཐར་པ་དང་ཐམས་ཅད་མཁྱེན་པའི་གོ་འཕང་མཆོག་ཏུ་འགྲོ་བར་འགྱུར་རོ། ། ཇི་ལྟར་ན་ཚུལ་ཁྲིམས་ཉམས་པ་ཆུང་ངུ་དང་འབྲིང་པོ་དང་ཆེན་པོའི་རིམ་པས་རྣམ་སྨིན་དུད་འགྲོ་དང་ཡི་དྭགས་དང་དམྱལ་བར་སྐྱེ་བར་འགྱུར་ལ། ཚུལ་ཁྲིམས་རྣམ་པར་དག་པའི་ལྟ་བ་མ་སྐྱེས་པའི་སོ་སོའི་སྐྱེ་བོ་རྣམས་ལ་མཆོག་ཏུ་གྱུར་པ་མཐོ་རིས་ཀྱི་འབྲས་བུ་འབྱུང་ལ། ལྟ་བ་ཉམས་པ་ནི་གལ་ཏེ་ཆུང་བ་ཞིག་ཡིན་ན་ཡང་རྣམ་པར་སྨིན་པ་ཆེ་བ་ཚུལ་ཁྲིམས་ལས་ཉམས་པ་གྲངས་མེད་པ་བརྒྱ་སྟོང་ཕྲག་དང་མཉམ་པར་མི་ནུས་ལ། ཅི་སྟེ་གང་ཟག་དེ་ལ་ཡང་དག་པའི་ལྟ་བ་དང་འཕགས་པའི་ལམ་སྐྱེ་ན་གདོན་མི་ཟ་བར་མཐོ་རིས་ལས་ཁྱད་པར་དུ་གྱུར་པ་འཁོར་བའི་འཇུག་པ་མ་རིག་པ་བསལ་ནས་མྱ་ངན་ལས་འདས་པའི་གོ་འཕང་མཆོག་ཏུ་འགྲོ་བར་རིགས་པར་བྱ་སྟེ། ཚུལ་ཁྲིམས་ནི་འཁོར་བའི་འཇུག་པ་བདག་༼༣༩༤༽པར་བདག་གིར་འཛིན་པ་དང་མི་འགལ་ཞིང་ཡང་དག་པའི་བཤེས་གཉེན་དང་བསམ་པས་མ་ཟིན་ནས་མངོན་པར་རློམ་སེམས་དང་བཅས་པས་འཁོར་བ་ཉིད་ལས་མི་འཕགས་ལ། ལྟ་བ་ནི་འཁོར་བའི་འཇུག་པ་དང་འགལ་ཞིང་གོ་འཕང་མཆོག་གི་རྒྱུ་ཡིན་པས་མཁས་པ་གང་ཞིག་དེ་ཁོ་ན་ཉིད་ཀྱི་ལྟ་བ་འདི་དོན་ཆེ་བར་རིགས་པར་བྱ་ཞིང༌།
དེ་མི་ཉམས་པའི་ཕྱིར་འབད་པར་བྱའོ། ། བཞི་པ། དམ་པ་མིན་ལ་བདག་འཛིན་མཆོག ། བདག་མེད་སྟོན་པ་མ་ཡིན་ཏེ། ། གཅིག་ནི་ངན་འགརོ་ཉིད་འགྲོ་ལ། ། ཐ་མ་ལམ་ཡིན་ཞི་ཉིད་དུའོ། ། དེ་ལྟར་ཡིན་མོད་ཀྱི་དེ་ཁོ་ན་ཉིད་ཀྱི་ལྟ་བ་དེ་ཡང་མཁས་པས་སྣོད་ཉེ་བར་བརྟགས་ནས་བསྟན་པར་བྱ་སྟེ། ཇི་སྐད་དུ། བླུན་ལ་ཉེ་བར་བསྟན་པ་ནི། ། འཇུགས་པར་འགྱུར་གྱི་ཞི་ཕྱིར་མིན། །
ལག་འགྲོ་འོམ་འཐུང་པ་ནི། ། དུག་འཕེལ་འགྱུར་བ་འབའ་ཞིག་གོ ། ཞེས་བཤད་པ་ལྟར། བློ་མ་སྦྱངས་པའི་དམ་པ་མིན་པ་ལ་བདག་འཛིན་དང་མཐུན་པའི་ཉེས་པར་སྤྱོད་པ་ལྡོག་པ་དང་མཐུན་པར་བདག་སྟོན་པ་མཆོག་ཡིན་ཏེ། བདག་ལ་ཆགས་པས་ཉེས་སྤྱོད་ལས་ལྡོག་ནས་བདེ་འགརོ་རྙེད་སླ་བའི་ཕྱིར་བདག་མེད་སྟོན་པ་ནི་མཆོག་མ་ཡིན་ཏེ། སྤོང་བ་དང་ཕྱིན་ཅི་ལོག་ཏུ་གོ་བ་ཅད་མེད་དུ་བཟུང་བས་༼༣༩༥༽ཉེས་སྤྱོད་ལ་མི་འཛེམ་པས་སྒོ་གསུམ་གྱི་རྒྱུད་འཇོམ་པར་འགྱུར་བའི་ཕྱིར་རོ། ། དེས་ན་སྟོང་པ་ཉིད་བསྟན་པ་ལ་ཉེས་དམིགས་དང་ཕན་ཡོན་གྱི་ཕྱོགས་གཉིས་ཡོད་དེ། གཅིག་ནི་མ་གུས་པར་སྤོང་བ་དང༌། ཡང་ན་ཡོད་པ་མ་ཡིན་པར་སྟོང་པའི་དོན་དུ་བཟུང་ནས་ལས་འབྲས་ལ་བསྐུར་བ་བཏབ་པས་ངན་འགྲོ་ཉིད་དུ་འགྲོ་ལ། དེ་ཁོ་ན་ཉིད་ལ་མཁས་པའི་ཐ་མལ་མ་ཡིན་པ་སྟེ་མཆོག་ནི། །
ཞི་བ་མྱ་ངན་ལས་འདས་པའི་གོ་འཕང་མཆོག་ཏུ་འགྲོའོ། ། བཅོམ་ལྡན་འདས་ཀྱིས་ཀྱང་འོད་སྲུང་གང་ཟག་ཏུ་ལྟ་བ་རི་རབ་ཙམ་ནི་བླའི་མངོན་པའི་ང་རྒྱས་ཅན་སྟོང་པ་ཉིད་དུ་ལྟ་བ་ནི་དེ་ལྟར་མ་ཡིན་ནོ། ། དེ་ཅིའི་ཕྱིར་ཞེ་ན། འོད་སྲུང་ལྟ་བར་གྱུར་པ་ཐམས་ཅད་ལ་ངེས་པར་འབྱུང་བ་ནི་སྟོང་པ་ཉིད་ཡིན་ན་ཡང་སྟོང་པ་ཉིད་དུ་ལྟ་བ་དེ་ནི་གསོར་མི་རུང་ངོ་ཞེས་གསུངས་སོ། ། ལྔ་པ་ལ་གཉིས། གནས་ལུགས་ངོས་བཟུང་བ་དང༌། དམན་པ་སྐྲག་པ་སྐྱེ་བའི་རྒྱུ་མཚན་ནོ། ། དང་པོ། ། ཞི་སྒོ་གཉིས་པ་མེད་པ་དང༌། ། ལྟ་བ་ངན་རྣམས་འཇིག་བྱེད་ཅིང༌། །
སངས་རྒྱས་ཀུན་གྱི་ཡུལ་འགྱུར་ལ། ། བདག་མེད་ཅེས་ནི་བྱ་བར་བརྗོད། ། སྤྱིར་སྟོང་པ་ཉིད་ནི་ཐེག་པ་གསུམ་ཀའི་བྱང་ཆུབ་ཏུ་བགྲོད་པ་ལ་ངེས་པར་རྟོགས་དགོས་༼༣༩༦༽གྱི་སྟོང་པ་ཉིད་མ་རྟོགས་པར་ཉོན་མོངས་དང་ཤེས་བྱའི་སྒྲིབ་པ་ཐམས་ཅད་སྤང་མི་ནུས་པས་ཞི་སྒོ་གཉིས་སུ་མེད་པ་དང༌། གང་ཞིག་བྱེ་བྲག་ཏུ་གང་ཟག་གི་བདག་མེད་པར་རྟོགས་ན་མཐར་འཛིན་གྱི་ལྟ་བ་ངན་པ་རྣམས་འཇིག་པར་བྱེད་ཅིང་ཉན་རང་འཕགས་པ་དང༌། དེའི་སྟེང་དུ་ཆོས་ཀྱི་བདག་མེད་པར་རྟོགས་པ་སངས་རྒྱས་འཕངས་པ་སོགས་སངས་རྒྱས་ཀུན་གྱི་ཡུལ་དུ་གྱུར་པ་ནི་ཆོས་དང་གང་ཟག་གི་བདག་མེད་པའི་གནས་ལུགས་དོན་དམ་པའི་བདེན་པ་དང༌། སྟོང་པ་ཉིད་བདག་མེད་པ་ཅེས་ནི་བྱ་བར་བརྗོད་དོ། ། བདག་མེད་པའི་དོན་ལ་སྟོང་པ་ཉིད་དུ་བཞེད་པ་མཛོད་གནས་བརྒྱད་པ་ལས། མཚན་མེད་ཞི་བ་རྣམ་པ་དང༌། སྟོང་ཉིད་བདག་མེད་སྟོང་ཉིད་དུ་ཞེས་གསུངས་པའི་ཕྱིར། དེ་བས་ན་བདག་མེད་པ་གཉིས་ལས་གང་ཟག་གི་བདག་ཕུང་པོའི་རྒྱུན་ལ་བདག་རྟག་གཅིག་དུ་རྟོག་པ་དང་ཆོས་ཀྱི་བདག་ཕུང་སོགས་ཀྱི་དངོས་པོར་རྟོགས་པ་སྟེ།
དེ་གཉིས་ཀ་རྒྱུ་རྐྱེན་ལ་རག་ལས་ཤིང་མི་རྟག་པ་དུ་མར་སྐྱེ་བས་བརྟེན་ནས་བཏགས་པའི་ཕྱིར་བདག་གཉིས་པོ་དེས་སྟོང་པ་ཡིན་ལ་དེ་གོམས་པས་བདག་དང་ཆོས་ཀྱི་འཛིན་པ་མ་ལུས་པར་ཟད་ནས་ཐར་བ་དང་ཐམས་ཅད་མཁྱེན་པའི་མྱ་ངན་ལས་འདསཔ་གཉིས་པོ་ཐོབ་པས་༼༣༩༧༽ཞི་བར་འགྲོ་བའི་སྒོ་འདི་ལས་གཞན་མེད་དོ། ། འདིས་ནི་ཁྱད་པར་དང་བྱེད་པ་དང༌། ཡུལ་ཅན་གྱི་སྒོ་ནས་ངོས་བཟུང་བར་བལྟའོ། ། སྟོང་པ་ཉིད་ནི་ཐེག་པ་གསུམ་ཀའི་བྱང་ཆུབ་བསྐྱེད་པའི་རྒྱུ་ཐུན་མོང་བ་མ་ལྟ་བུ་དང༌། ཐབས་ཀྱི་ཁྱད་པར་རིགས་སོ་སོའི་འཇོག་བྱེད་པ་ལྟ་བུ་ཡིན་པས་ཐེག་པའི་ཁྱད་པར་ཐབས་ཁོ་ནས་འཇོག་པར་བཞེད་པ་ཡང༌། འདིར་བདག་མེད་པ་རྣམས་པ་གཉིས་གསུང་པས་ཐབས་ཁོ་ན་ཡིན་པར་མི་སེམས་ལ། འོན་ཀྱང་བདག་མེད་གཉིས་པོ་རྟེན་འབྱུང་དུ་བསྟན་པས་དགག་བྱ་བདག་འཛིན་གཉིས་པོ་ལ་ཕྲ་རགས་མེད་ལ། དེ་དགག་པའི་བདག་མེད་ལ་ཡང་ཁྱད་པར་མེད་ལ། བཀག་ཆོས་བདག་མེད་གཉིས་པོ་ལ་ཕྲ་རགས་མེད་པའི་ཕྱིར་གསུང་ཀྱང་འདིར་མ་ངེས་ཏེ། ཡུལ་རྟེན་འབྱུང་རང་བཞིན་མེད་པར་བསྟནཔས་ཡུལ་ཅན་གྱི་བློ་ལ་ཁྱད་པར་མེད་པ་མ་ངེས་ཏེ།
ཡུལ་བུམ་པ་གཅིག་ལ་ཡུལ་ཉེ་རིང་དང་མིག་གསལ་བ་དང་མི་གསལ་བའི་ཁྱད་པར་ཡོད་པ་བཞིན་ཉན་རང་འཕགས་པ་ནས་སངས་རྒྱས་ཀྱི་སའི་བར་དུ་ཡུལ་ཅན་གྱི་བློ་གོང་ནས་གོང་དུ་ཁྱད་པར་དུ་གྱུར་པ་ཡོད་པས་དེའི་ཡུལ་ལ་སྒྲོ་འདོགས་གཅོད་ཚུལ་ལ་ཁྱད་པར་ཡོད་པ་ཤེས་པར་བྱ་སྟེ། འདིའི་ཐད་ཀྱི་ཟླ་བའི་ཞབས་ཀྱི་འགྲེལ་པ་ལས། གང་༼༣༩༨༽ཞིག་ཞི་བའི་སྒོ་གཉིས་པ་མེད་པ་ནི་བདག་མེད་པའོ། ། གང་ཞིག་ལྟ་བ་ངན་པ་རྣམས་འཇིག་པར་བྱེད་པ་དེ་ནི་བདག་མེད་པའོ། ། གང་ཞིག་སངས་རྒྱས་ཐམས་ཅད་ཀྱི་ཡུལ་དུ་གྱུར་པ་དེ་ནི་བདག་མེད་པའོ་ཞེས་བྱའོ། ། དེ་ལ་བདག་ཅེས་བྱ་བ་ནི་གང་ཞིག་དངོས་པོ་རྣམས་ཀྱི་གཞན་ལ་རག་མ་ལས་པའི་ངོ་བོ་རང་བཞིན་དེ་མེད་པ་ནི་བདག་མེད་པའོ། ། དེ་ནི་ཆོས་དང་གང་ཟག་གི་དབྱེ་བས་གཉིས་སུ་རྟོགས་ཏེ་ཆོས་ཀྱི་བདག་མེད་པ་དང༌། གང་ཟག་གི་བདག་མེད་པོ་ཞེས་བྱའོ། ། དེ་ལ་གང་ཟག་ཅེས་བྱ་བ་ནི་གང་ཕུང་པོ་ལྔ་ལ་བརྟེན་ནས་བཏགས་པ་སྟེ། དེ་ནི་ཕུང་པོ་ལ་རྣམས་པ་ལྔས་བཙལ་བས་ནི་མི་སྲིད་དོ། །
ཆོས་ནི་ཕུང་པོ་དང་ཁམས་དང་སྐྱེ་མཆེད་ཅེས་བྱ་བའི་དངོས་པོ་རྣམས་སོ། དེའི་ཕྱིར་ཆོས་དེ་རྣམས་དང་གང་ཟག་ལ་བདག་ཉིད་ཇི་ལྟ་བའི་རྒྱུ་དང་རྐྱེན་ལ་རག་ལས་ཏེ། སྐྱེས་བའི་ཕྱིར་དང་བརྟེན་ནས་བཏགས་པའི་ཕྱིར་བདག་གི་རང་གི་ངོ་བོ་རང་ལ་རག་ལས་ཤིང་གཞ་ལ་རག་མ་ལས་པ་ཡོད་པ་མ་ཡིན་པས་གང་ཟག་དང་ཆོས་རྣམས་རང་བཞིན་ཡོད་པར་རྣམ་པར་བཞག་གོ ། དོན་གང་ཞིག་ལ་རང་གི་ངོ་བོས་གྲུབ་པ་ཡོད་པ་མ་ཡིན་པ་དེ་བདག་ཉིད་གཞན་གང་ཞིག་གིས་འགྲུབ་པར་འགྱུར། དེའི་ཕྱིར་དངོས་པོ་རྣམ་པ་ཐམས་ཅད་༼༣༩༩༽དུ་རང་གི་མཚན་ཉིད་ཀྱིས་མ་གྲུབ་པར་བསྟན་ནས་སམ་ཉེ་བར་བླངས་ནས་བསླུ་བའི་བདག་ཉིད་དུ་འབྱུང་བ་རྣམས་ནི་བློ་བླུན་པའི་ཆག་པའི་རྒྱུར་འགྱུར་ལ། རང་བཞིན་ཇི་ལྟ་བ་བཞིན་དུ་ཡང་དག་པར་མཐོང་བ་རྣམས་ཀྱིས་བསྒོམ་པ་ན་མོས་དང་གང་ཟག་གཉིས་ལ་ཆགས་པ་ཡོངས་སསུ་ཟད་པ་འདྲེན་པར་འགྱུར་རོ། ། ཆགས་པ་ཡོངས་སུ་ཟད་པ་ནི་མྱ་ངན་ལས་འདས་པ་ཐོབ་པའི་རྒྱུ་ཡིན་ལ། རང་བཞིན་མད་པར་ལྟ་བ་ལས་མ་གཏོགས་པའི་ཆོས་འགའ་ཞིག་དེ་ལྟར་ཆགས་པ་ཡོངས་སུ་ཟད་པའི་རྒྱུ་ཡོད་པ་ཡང་མ་ཡིན་ནོ། ། དེ་ཉིད་ཀྱི་ཕྱིར། རང་བཞིན་མད་པའི་མཚན་ཉིད་ཅན་གྱི་བདག་མེད་པ་འདི་ནི་ཞི་བའི་སྒོ་གཉིས་པ་མེད་པར་འགྱུར་ཏེ།
མྱ་ངན་ལས་འདས་པའི་གྲོང་ཁྱེར་དུ་འཇུག་པར་བྱ་བ་ལ་འདི་གཅིག་པུ་ཁོ་ན་ཟླ་མེད་པའི་སྒོ་ཡིན་ནོ། ། གལ་ཏེ་སྟོང་པ་ཉིད་དང༌། མཚན་མ་མེད་པ་དང༌། སྨོན་པ་མེད་པ་ཞེས་བྱ་བ་རྣམ་པར་ཐར་པའི་སྒོ་གསུམ་ལོང་མེད་ཀྱི། དེ་ལྟ་ན་ཡང་བདག་མེད་པར་ལྟ་བ་ཁོ་ན་གཙོ་བོ་ཡིན་ནོ། ། ཆོས་མ་ལུས་པ་བདག་མེད་པར་རིག་ཅིང་དངོས་པོ་ཐམས་ཅད་ལ་ཆགས་པ་མ་ལུས་པ་ཟད་པ་ལ་འགར་ཡང་འགའ་ཞིག་དོན་དུ་གཉེར་བའམ་མཚན་མར་༼༤༠༠༽དམིགས་པ་ག་ལ་ཡོད། དེའི་ཕྱིར་བདག་མེད་པ་འདི་ནི་ཞི་བའི་སྒོ་གཉིས་པ་མད་པ་ཁོ་ནར་རིག་གོ ། དེ་ཉིད་ཀྱི་ཕྱིར་བྱང་ཆུབ་ཀྱི་ཚོགས་ལས། ། རང་བཞིན་མེད་པས་སྟོང་པའི་སྟོང་པ་ནི། ཡིན་དང་མིན་ལས་ཅི་ཞིག་བྱེད་པར་འགྱུར། །
མཚན་མ་ཐམས་ཅད་ལོག་པར་འགྱུར་བའི་ཕྱིར། ། མཁས་པས་ཅི་སྟེ་སྨོན་ལམ་འདེབས་པར་བྱེད། ། ཞེས་བཤད་དོ། ། འདི་ནི་ལྟ་བ་ངན་པ་རྣམས་འཇིག་པར་བྱེད་པ་སྟེ། ལྟ་བ་ངན་པ་ནི་ངན་པར་བརྩིབས་པའི་ལྟ་བ་དག་གོ ། བདག་མེད་པ་ཡིན་ན་ནི་དངོས་པོ་རྣམས་རྣམ་པ་ཐམས་ཅད་དུ་མ་དམིགས་པས་དངོས་པོའི་རང་གིས་ངོ་བོས་ཡོངས་སུ་བརྟགས་པའི་རྟེན་ཅན་ལྟ་བ་ངན་པ་རྣམས་གཏན་ནས་འཇིག་པར་མཐོང་བའི་ཕྱིར་བདག་མེད་པ་འདི་ནི་འཇིག་པར་བྱེད་པའོ། ། བདག་མེད་པ་ནི་སངས་རྒྱས་ཀུན་གྱིས་ཡུལ་ཏེ་སངས་རྒྱ་ཀུན་གྱི་ཞེས་བྱ་བ་ནི་ཉན་ཐོས་དང་རང་སངས་རྒྱས་དང་བླ་ན་མེད་པའི་ཡང་དག་པར་རྫོགས་པའི་སངས་རྒྱས་རྣམས་ཀྱིའོ། ། ཡེ་ཤེས་ཀྱི་ཁྱད་པར་གྱི་ཡུལ་ཉིད་དུ་གནས་པའི་ཕྱིར་ན་སངས་རྒྱས་ཀུན་གྱི་ཡུལ་ཞེས་བྱའོ། ། ཡང་ན་ཡང་དག་པར་རྫོགས་པའི་སངས་རྒྱས་ཀྱི་ཆོས་ཀྱི་སྐུ་ལས་ཐ་མི་དད་པར་བཞུགས་པ་ཐམས་ཅད་ཡིན་པར་བསྟན་པའི་ཕྱིར་སངས་༼༤༠༡༽རྒྱས་ཀུན་གྱི་ཞེས་བཤད་དོ། ཁྱད་པར་གྱི་ཕྲེང་གིས་ནི་སློབ་དཔོན་གྱིས་ཆོས་ཐམས་ཅད་བདག་མེད་པར་གསུངས་སོ། །
ཞེས་གསུངས་པ་འདི་རྣམས་དང་འཇུག་པ་ལས། བདག་མེད་འདི་ནི་འགྲོ་བ་རྣམ་གྲོལ་ཕྱིར། ། ཆོས་དང་གང་ཟག་དབྱེ་བས་རྣམ་གཉིས་བསྟན་ཞེས་གསུངས་པ་དང་དགོངས་པ་ཕ་གཅིག་པར་སེམས་སོ། ། གཉིས་པ། ། ཆོས་འདི་ཡིས་ནི་མིང་ལས་ཀྱང༌། ། དམ་པ་མིན་པ་འཇིགས་པ་སྐྱེས། ། ཞེན་ལ་འཇིགས་པ་མི་སྐྱེད་པའི། ། སྟོབས་ལྡན་ཞེས་བྱ་གང་ཞིག་མཐོང༌། བདག་མེད་འདི་སྐྱེ་བོ་བློ་ཞན་པ་ལ་བསྟན་པར་བྱ་བ་མིན་ཏེ། སྟོང་པ་ཉིད་ཀྱི་ཆོས་འདི་ཡིན་མིང་ལས་ཀྱང་དམ་པ་མིན་པ་ལ་འཇིགས་པ་སྐྱེ་སྟེ།
སྟོབས་ཞན་པ་ལ་འཇིགས་པ་མི་བྱེད་པའི་སྟོབས་ལྡན་ཞེས་བྱ་བ་གང་ཞིག་མཐོང་སྟེ་བདག་མེད་པར་ལྟ་བ་ནི་དམ་པ་མ་ཡིན་པར་ལྟ་བ་དྲུང་འབྱིན་ནུས་པས་སྟོབས་ཆེ་ལ་དམ་པ་མ་ཡིན་པའི་ལྟ་བ་དྲུང་དབྱུང་བྱ་ཡིན་པས་སྟོབས་ཆུང་ངོ༌། དཔེར་ན་སྟག་དང་སེང་གེ་ལ་སོགས་པ་མཐོང་བ་ཙམ་གྱིས་རི་དྭགས་ཕྲ་མོ་འཇིགས་པར་སྐྱེད་པ་བཞིན་ནོ། གསུམ་པ་ལ་གསུམ། ཆོས་འདི་རྩོད་པའི་ཆེད་དུ་མ་གསུངས་ཀྱང་སྨྲ་བ་ངན་པ་མཐའ་དག་བསྲེགས་པ་ཆོས་ཉིད་ཡིན་པ་དང༌། དེའི་རྒྱུ་མཚན་དང༌། ལམ་གོལ་བ་ལ་ཞུགས་པ་དག་ལ་སྙིང་རྗེ་བྱ་བར་རིག་པའོ། དང་པོ། གལ་ཏེ་ལྟ་བ་༼༤༠༢༽ངན་པ་ཐམས་ཅད་འཇོམས་པའི་ཕྱིར། ། འདི་བསྟན་བྱ་མ་ཡིན་ནམ། ཕས་ཀྱི་རྒོལ་བ་ཐམས་ཅད་ཆས་དང་མཐུན་པར་ཚར་བཅད་པའི་ཕྱིར་སྣོད་མིན་པ་དག་ལ་བསྟན་པར་བྱའོ་ཞེ་ན། །
ཆོས་འདི་དེ་བཞིན་གཤེགས་རྣམས་ཀྱིས། ། རྩོད་པའི་ཆེད་དུ་མ་གསུངས་ཏེ། ། དེ་ལྟའང་འདིས་ནི་གཞན་སྨྲ་རྣམས། ། བསྲེགས་ཏེ་མེ་ཡིས་བུད་ཤིང་བཞིན། སྟོང་པ་ཉིད་ཀྱི་ཆོས་འདི་ནི་དེ་བཞིན་གཤེགས་པ་རྣམས་ཀྱིས་རྒོལ་བ་གཞན་ཟིལ་གྱིས་མནན་པ་འབའ་ཞིག་གི་རྩོད་པའི་ཆེད་དུ་མ་གསུངས་པ་སྟེ་རྣམ་པར་ཐར་པའི་སྒོ་ཉིད་དུ་བསྟན་པའི་ཕྱིར། དེ་ལྟ་ནའང་སྟོང་པ་ཉིད་ཀྱི་ཆོས་འདིས་ནི་གཞན་གྱི་སྨྲ་བ་ངན་པ་རྣམས་བསྲེགས་ཏེ། མེ་བཙོ་བསྲེག་གི་དོན་དུ་ཡིན་ཀྱང་བུད་ཤིང་བསྲེགས་པ་བཞིན་ཆོས་ཐམས་ཅད་རང་བཞིན་གྱིས་བདག་མེད་པར་ཤེས་པས་ཡང་ཉོན་མོངས་པའི་འཆིང་བ་ལྟ་བ་ངན་པ་ཐམས་ཅད་བསྲེག་པར་བྱེད་དོ། སློབ་དཔོན་གྱིས་ཀྱང༌། རྩ་རྩེ་ཆུ་ཡི་ཟིལ་པ་རྣམས། ། ཉི་མའི་འོད་དང་མཇལ་བ་བཞིན། །
རྒོལ་བ་རྣམས་ཀྱིས་རྩོད་དང་སྐྱོན། ། ཁྱོད་དང་འཇལ་ན་འཇིགས་པར་འགྱུར། ཞེསསོ། གཉིས་པ་ལ་གཉིས། དངོས་དང༌། འཕགས་པ་རྣམས་ལ་སྐྲག་པར་མི་སྐྱེ་པའི་རྒྱུ་མཚན་ནོ། དང་པོ། ཆོས་འདི་དད་པ་ཅན་གྱི་རྒྱུད་ལ་སྐྱེས་པ་ན་ཇི་ལྟར་གཞན་གྱི་སྨྲ་བ་བསྲེགས་ཅེ་ན། ། ཆོས་འདི་༼༤༠༣༽གང་གི་ཤེས་གྱུར་པ། ། དེ་ནི་གཞན་ལ་མི་དགའ་སྟེ། །
དེས་ན་བདག་ལ་ཆོས་འདི་ནི། ། འཇིགས་པའི་སྒོ་དང་འདྲ་བར་སྣང༌། རང་བཞིན་སྟོང་པ་ཉིད་ཀྱི་ཆོས་འདིའི་བདུད་རྩིའི་རོ་གང་གིས་ཐོས་བསམ་སྒོམ་གསུམ་གྱིས་ཤེས་པར་གྱུར་པ་དེ་ནི། དེ་ལས་གཞན་པའི་ལྟ་བ་ལ་སྙིང་པོ་མད་པར་ཤེས་ནས་ལྟ་བ་གཞན་ལ་མི་དགའ་སྟེ། དེས་ན་སློབ་དཔོན་བདག་་སྟོང་པ་ཉིད་ཀྱིས་ཆོས་འདི་ནི་ལྟ་བ་ངན་པ་ཐམས་ཅད་འཇིག་པའི་སྒོའམ་ཐབས་དང་འདྲ་བར་སྣང་ངོ༌། ཡང་ན། མྱ་ངན་ལས་འདས་པ་ནི་ལྟ་བ་ངན་པ་གཏན་དུ་འཇིག་པའི་གོ་འཕང་ཡིན་ལ། དེར་རྗེས་སུ་མཐུན་པའི་སྒོ་ནི་རྣམ་པར་ཐར་པའི་སྒོ་སྟོང་པ་ཉིད་ཡིན་པས་སོ། གཉིས་པ། ཅི་སྟེ་འཕགས་པ་རྣམས་ལ་སྟོང་པ་ཉིད་སྐྲག་པའི་རྒྱུར་མི་འགྱུར་ཞེ་ན།
དེ་ཉིད་དུ་བདག་མེད་སྙམ་དུ། ། དེ་ལྟར་གང་ལ་དགོངས་གནས་པ། དེ་ནི་ཡོད་པས་ག་ལ་དགའ། ། མེད་པས་འཇིགས་པ་ག་ལ་འགྱུར། ། བདག་ལ་ཆགས་པ་ལོག་པའི་ཕྱིར། ། ཕྱི་དང་ནང་གི་དངོས་པོའི་ཆོས་རྣམས་རང་གི་ངོ་བོས་ཡོངས་སུ་མི་རྟོགས་པ་རང་བཞིན་གྱིས་ཡོད་པ་མ་ཡིན་པ་དེ་ལྟར་གང་ལ་དགོངས་ཤིང་མངོན་སུམ་དུ་མཁྱེན་པས་གནས་པ་དེ་ནི་བདག་ཡོད་པས་ག་ལ་དགའ་བར་འགྱུར། བདག་མེད་པས་འཇིགས་པར་ག་ལ་འགྱུར། ཡོད་པར་ལྟ་༼༤༠༤༽པ་ལ་རྗེས་སུ་ཆགས་པ་མེད་པའི་ཕྱིར་དང༌། བདག་མེད་པར་ལྟ་བ་ལ་ཡང་ཁོང་ཁྲོ་བ་མེད་པའི་ཕྱིར། ། དེས་ན་ཆགས་སྡང་གཉིས་ལ་མི་སྤྱོད་པར་རྩོད་པ་མེད་པ་འདི་ནི་མྱ་ངན་ལས་འདས་པའི་གྲོང་ཁྱེར་དུ་བདེ་བླག་ཏུ་འགྲོ་བ་སྟེ། །
མྱ་ངན་ལས་འདས་པ་དམ་པའི་གནས་ཡིན་པས་བདག་མེད་པ་དེ་དེའི་འཇིགས་པའི་རྒྱུ་མ་ཡིན་ནོ། དེས་ན་བདག་མེད་མངོན་སུམ་རྟོགས་པ་ལ་ནི་འཇིགས་པའི་རྒྱུ་ལོག་པས་འཇིགས་པར་མི་འབྱུང་ངོ༌། གསུམ་པ། ། དོན་མེད་ས་བོན་གྱུར་པ་ཡི། ། མུ་སྟེགས་ཅན་མང་མཐོང་ནས་ནི། ། ཆོས་འདོད་པ་ཡི་སྐྱེ་བོ་ལ། ། སུ་ཞིག་སྙིང་བརྩེ་སྐྱེ་མི་འགྱུར། ། དོན་མེད་པ་འཁོར་བའི་སྡུག་བསྔལ་མུ་མཐའ་མད་པའི་ས་བོན་དུ་གྱུར་པ་མུ་སྟེགས་བྱེད་ཀྱི་སྤྲུལ་དངོས་པོ་དང་དངོས་པོ་མེད་པར་ལྟ་བའི་རྟག་ཆད་ཀྱི་ལྟ་བ་ངན་པའི་ཚེར་མའི་ཚིང་ཚང་དུ་བཅུག་ནས། ཐར་པ་ཆ་མཐུན་གྱི་དགེ་བའི་སྲོག་གི་དབང་པོ་བཅད་པའི་སྒོ་ནས་ཉིན་རེ་བཞིན་རང་གི་སློབ་མ་རྣམས་གསོད་པར་བྱེད་པའི་མུ་སྟེགས་ཅན་མངཔོའི་སྤྲུལ་གདུག་པ་མཐོང་ནས་ནི་འཁོར་བ་ལས་གྲོལ་བའི་ཆོས་འདོད་པ་ཡི་སྐྱེ་བོ་ལ་ཆོས་འདིའི་རང་བཞིན་ཁང་དུ་ཆུད་པའི་བྱང་ཆུབ་སེམས་དཔའི་རིགས་ཅན་སུ་ཞིག་སྙིང་བརྩེ་བར་མི་འགྱུར་སྡུག་བསྔལ་ལ་སྤྱོད་པ་ལས་དེའི་རྒྱུ་ལ་སྤྱོད་པ་སྙིང་༼༤༠༥༽རྗེའི་དམིགས་པ་ཆེས་ཡིན་པའི་ཕྱིར། དེས་ན་སེམས་ཅན་རྣམས་མུ་སྟེགས་ཅན་གྱི་སྤྲུལ་གྱི་ཕྲོག་པར་མི་འགྱུར་བ་རང་བཞིན་མེད་པའི་ལམ་ཉེ་བར་བསྟན་པར་བྱའོ།
བཞི་པ་ལ་གཉིས། བློ་དམན་པ་གཞན་གྱི་བསྟན་པ་ལ་གུས་ཤིང་སྟོན་པའི་བསྟན་པ་ལ་མི་གུས་པའི་རྒྱུ་མཚན་སྤྱིར་བསྟན་པ་དང༌། སོ་སོར་བཤད་པའོ། དང་པོ། ཅིའི་ཕྱིར་སེམས་ཅན་རྣམས་དགེ་བའི་བསམ་པ་ཅན་ཡིན་ཡང་ཕལ་ཆེར་མུ་སྟེགས་ཅན་གྱི་ལུགས་དང་རྗེས་སུ་འབྲེལ་གྱི། སངས་རྒྱས་ཀྱི་བསྟན་པ་དང་མིན་ཞེ་ན། ། ཤཱཀྱ་གོས་མེད་བྲམ་ཟེ་སྟེ། ། གསུམ་པོ་རྣམས་ཀྱི་ཆོས་ཡིན་དང༌། ། མིག་དང་རྣ་བ་ཡིས་འཛིན་པ། ། དེ་ཕྱིར་ཐུབ་པའི་གཞུང་ལུགས་ཕྲ།
འདི་ལྟར་ཤཱཀྱ་བ་དང་གོས་མེད་གཅེར་བུ་དང་བྲམ་ཟེ་སྟེ་གསུམ་པོ་རྣམས་ཀྱི་ཆོས་ནི་རིམ་པ་བཞིན་དུ་ཡིད་དང་མིག་དང་རྣ་བ་ཡིས་འཛིན་པ་དེའི་ཕྱིར། ཐུབ་པའི་གཞུང་ལུགས་ཤིན་ཏུ་ཕྲ་བས་དེ་ལ་ཕལ་ཆེར་མི་འཇུག་གོ ། འདི་ལྟར་ཤཱཀྱ་པ་དངོས་པོ་ཐམས་ཅད་སྟོང་དང་རྟེན་འབྱུང་རང་བཞིན་མེད་པར་ལྟ་བའི་ཉི་མས་སེམས་ཀྱི་རྒྱུད་སྣང་བར་བྱས་ཤིང་དམ་པ་མ་ཡིན་པའི་ལྟ་བ་མ་ལུས་པའི་ཚིང་ཚང་དུ་གྱུར་པའི་མ་རིག་པའི་མུན་པ་ས་བོན་དང་བཅས་༼༤༠༦༽པ་བཅོམ་ཞིང༌། འདུས་བྱས་ཀྱི་ཆོས་རྨི་ལམ་དང་མིག་འཕྲུལ་དང༌། སྒྱུ་མའི་བུད་མེད་དང༌། གཟུགས་བརྙན་དང༌། སྤྲུལ་པ་དང༌། མཚུངས་པར་མཐོང་བས། ཉོན་མོངས་པའི་དྲི་མ་མ་ལུས་པ་བསལ་ནས་སེམས་ཀྱི་རྒྱུད་དྲི་མ་མད་པར་གྱུར་པ་རྣམས་ནི་མཉམ་པར་བཞག་པ་སོ་ས་རང་རིག་པའི་ཡེ་ཤེས་ཀྱི་གོ་བར་བྱེད་པ་ཡིན་ཏེ། ཟླ་བའི་ཞབས་ཀྱིས།
དེའི་ཕྱིར་དེ་དག་གི་དགེ་བའི་བསམ་པ་ནི་ཡིད་ཀྱི་རྣམ་པར་ཤེས་པས་གོ་བར་བྱ་བ་ཡིན་པས་ཐུབ་པའི་གཞུང་ལུགས་ཟབ་ཅིང༌། ཕྲ་བ་ཡིན་ནོ་ཞེས་ཡིད་ཀྱི་གོ་བར་བྱེད་པ་ཡིན་ལ། གཅེར་བུ་པ་རྣམས་ནི་གཙང་སྦྲ་སྤྱོད་པ་དང་བྲལ་བའི་ཕྱིར། ལུས་དྲི་ང་བའི་འདམས་འཕེལ་བཞིན་པས་གོས་ཤིང་ཁྲུས་རས་དང་བྲལ་བ་གྲང་བ་དང་རླུང་དང་ཉི་མ་དང༌། སྐྲ་འབལ་པ་ལ་སོགས་པས་མིག་གི་མཐོང་བས་་་་་་་་་་་་་་་གོ་བ་དང༌། བྲམ་ཟེ་རྣམས་ནི་འདོན་པ་སྙིང་པོར་བྱེད་པས་རྣ་བས་ཐོས་་་་་་་་་་་་་་་་་་པས་གོ་བར་བྱེད་པ་རྟོགས་པར་སླ་བས། རགས་པ་གོ་སླ་བ་ལ་དགའ་་་་་་་་་་༼༤༠༧༽ཞིང༌། ཤིན་ཏུ་ཕྲ་བ་གོ་དཀའ་བས་དེ་ཙམ་དུ་དགའ་བ་མ་ཡིན་ནོ་ཞེས་སོ། ། གཉིས་པ་ལ་གསུམ། ལུགས་ངན་དེ་དག་ཐར་འདོད་ཀྱི་སྤྱད་བྱ་མིན་པ་དང༌།
དབང་པོ་དན་པ་གུས་པ་སྐྱེ་བའི་ཚུལ་དང༌། ལུགས་དེ་དག་དམ་པའི་འཆོས་མིན་པའི་རྒྱུ་མཚན་ནོ། ། དང་པོ། གལ་ཏེ་བློ་རགས་པའི་ཡུལ་མིན་པའི་ཕྱིར། འཇིག་རྟེན་པ་ཕྱི་རོལ་པའི་ཆོས་ལ་འཇུག་ན་ཁྱོད་ཀྱིས་ཀྱང་དེ་བསྒྲུབ་རིགས་སོ་ཞེན་མི་རིགས་ཏེ། ཇི་ལྟར་བྲམ་ཟེ་རྣམས་ལ་ཆོས། ། ཕལ་ཆེར་ཕྱིར་འཆོས་བརྗོད་པ་ལྟར། ། དེ་བཞིན་གཅེར་བུ་རྣམས་ལ་ཆོས། ། ཕལ་ཆེར་བླུན་པར་བརྗོད་པ་ཡིན། ། ཇི་ལྟར་བྲམ་ཟེ་རྣམས་ལ་ཆོས་ཕལ་ཆེར་བཟླས་བརྗོད་དང༌།
སྦྱིན་སྲེག་དང༌། བཀྲ་ཤིས་དང༌། འགྱོད་ཚངས་ལ་སོགས་པའི་བྱ་བ་དག་གིས་གཞན་ལས་རྙེད་པ་དང་བཀྱར་སྟི་ལ་སོགས་པ་འདོད་པས་ཕྱིར་འཆོས་པར་འདོད་པ་དེ་ནི་ཚུལ་འཆོས་གཙོ་བོར་བྱེད་པ་ཡིན་པས་ཆོས་དེ་ནི་ཐར་པ་འདོད་པ་རྣམས་ལ་འགལ་ཞིང༌། འཁོར་བའི་རྗེས་སུ་མཐུན་པའི་ཕྱིར། ཁ་གསག་དང༌། གཞོག་སློང་དང༌། རྙེད་པས་རྙད་ཚོལ་དང༌། ཐོབ་ཀྱིས་འཇལ་བ་སོགས་ཀྱིས་ཉེ་བའི་ཉོན་མོངས་པ་མངོན་པར་འཕེལ་བས་ཐར་འདོད་རྣམས་ཀྱིས་སྤྱད་བྱ་མ་ཡིན་པར་༼༤༠༨༽བསྟན་པའམ་བརྗོད་པ་མ་ཡིན་ལ། དེ་བཞིན་དུ་གཅེར་བུ་པ་རྣམས་ལ་ཆོས་ཕལ་ཆེར་སྐྲ་འབལ་བ་དང་མེ་ལྔ་བསྟེན་པ་ལ་སོགས་ཏེ་སེམས་བླུན་པ་ཉིད་དུ་བྱེད་པའི་རྒྱུ་སྤྱད་པར་བྱ་བ་མ་ཡིན་པས་ཐར་འདོད་དག་གིས་ལུགས་དེ་ཡང་རྣམ་པ་ཀུན་ཏུ་སྤང་བར་བྱ་བ་ཡིན་ནོ། ། ཆེད་དུ་བརྗོད་པའི་ཚོམ་ལས།
རལ་བས་མ་ཡིན་དབྱུག་པས་མིན། ། ཞེས་དང༌། གཞན་ཡང༌། སེམས་དག་པས་ནི་ལུས་དག་པར་འགྱུར་གྱི་ལུས་ཆེ་བས་ནི་སེམས་མ་ཡིན་ནོ་ཞེས་གསུངས་སོ། ། གཉིས་པ། གང་གི་ཕྱིར་བྲམ་ཟེ་འདི་རྣམས་ཀྱི་ཆོས་ཕྱི་འཚོས་པ་ཕལ་ཆེ་བ་དེ་ཉིད་ཀྱི་ཕྱིར་འཇིག་རྟེན་ཕལ་ཆེར། ཇི་ལྟར་རིགས་པ་བླངས་པ་ལས། ། བྲམ་ཟེར་གུས་པ་སྐྱེ་བ་ལྟར། ། དེ་བཞིན་ཉོན་མོངས་བླངས་པ་ལས། ། གཅེར་བུ་རྣམས་ལ་བརྩེ་བར་འགྱུར། །
ཇི་ལྟར་རིགས་བྱེད་འདོན་པ་སོགས་རིགས་པ་བླང་བ་ལས་བྲམ་ཟེར་གུས་པ་སྐྱེ་བ་ལྟར་དེ་བཞིན་དུ་ལུས་ཉི་མ་དང་ལྷག་པས་གདུང་ཞིང་གཟིར་བ་སོགས་སྡུག་བསྔལ་ཞིང་ཉོན་མོངས་པའི་ཀུན་སྤྱོད་བླངས་པ་ལས་གཅེར་བུ་པ་ལ་བརྩེ་བ་སྐྱེ་བར་འགྱུར་རོ། ། གསུམ་པ། གང་གིས་ན་འདི་རྣམས་ཀྱི་ལུས་ཡོངས་སུ་ཉོན་མོངས་པའི་སྡུག་བསྔལ་ཉམས་སུ་མྱོང་བ་ནི་ཆོས་ཀྱི་ཆེད་དུ་༼༤༠༩༽འགྱུར་བ་མི་སྲིད་དེ་ཉེས་པ་སྤྱད་པའི་འབྲས་བུ་ཡིན་ནོ་ཞེས་བསྟན་པ་ནི། ། སྡུག་བསྔལ་ལས་ཀྱི་རྣམ་སྨིན་ཕྱིར། ། ཇི་ལྟར་ཆོས་སུ་མི་འགྱུར་བ། ། དེ་བཞིན་སྐྱེ་བ་ལས་ཀྱི་ནི། ། རྣམ་སྨིན་ཡིན་ཕྱིར་ཆོས་མ་ཡིན། ། ཇི་ལྟར་གཅེར་བུ་བ་དག་སྒྲེན་མོས་རྒྱུ་བ་རྣམས་ཀྱིས་ལུས་གཟིར་བ་ལ་སོགས་པའི་ཚོར་བ་སྡུག་བསྔལ་བ་ཉམས་སུ་མྱོང་བ་ཡང་དམྱལ་བའི་སྡུག་བསྔལ་ཉམས་སུ་མྱོང་བ་བཞིན་སྔོན་གྱི་ལས་མི་དགེ་བའི་རྣམ་སྨིན་ཡིན་པའི་ཕྱིར། ཆོས་སུ་མི་འགྱུར་བདེ་བཞིན་དུ་བྲམ་ཟེ་རྣམས་ཀྱི་སྐྱེ་གནས་བཟུང་བའི་སྐྱེ་བ་ཡང་སྔོན་གྱི་ལས་ཀྱི་རྣམ་སྨིན་པའི་ཕྱིར། རྣམ་སྨིན་གྱི་འབྲས་བུ་མིག་ལ་སོགས་པ་བཞིན་མཐོ་རིས་ཙམ་ཡང་ཐོབ་བྱེད་ཀྱི་ཆོས་མ་ཡིན་པར་ཐལ།
རང་ཉིད་རྣམ་སྨིན་གྱི་འབྲས་བུ་ཡིན་པའི་ཕྱིར། འབྲས་བུ་ཡིན་ན་རྒྱུ་མ་ཡིན་པའི་ཁྱབ་པ་ངེས་པའི་སྒོ་ནས་ཤེས་པར་བྱའོ། ། གཉིས་པ་ལ་གཉས། དངོས་དང༌། ཕྱི་རོལ་པ་སྟོན་པའི་ཆོས་མི་གུས་པའི་རྒྱུ་མཚན་ནོ། ། དང་པོ། ལུས་གཟིར་བ་སོགས་ཚོར་བ་སྡུག་བསྔལ་ཉམས་སུ་མྱོང་བར་བྱེད་པ་དང་སྐྱེ་བ་ཆོས་སུ་མི་འགྱུར་ན་དེ་ལས་གཞན་བའི་མཐོ་རིས་དང༌། ཐར་པ་ཐོབ་བྱེད་ཀྱི་ཆོས་གང་ཡིན་ཞེ་ན། ཆོས་ནི་མདོར་ན་མི་འཚེ་བར། དེ་༼༤༡༠༽བཞིན་གཤེགས་པ་རྣམས་ཀྱིས་གསུངས། །
སྟོང་ཉིད་མྱ་ངན་འདས་པ་སྟེ། ། འདིར་ནི་དེ་གཉིས་འབའ་ཞིག་གོ ། འཚེ་བ་ནི་གཞན་ལ་གནོད་པར་ཞུགས་པའི་ཕྱིར་སེམས་ཅན་ལ་གནོད་པའི་བསམ་པ་དང་དེའི་ཀུན་ནས་བསླང་བའི་ལུས་ངག་གི་མི་དགེ་བ་ཡིན་ལ། མི་འཚེ་བ་དེས་ཀུན་ནས་བསླང་བའི་མི་དགེ་བ་དེ་དག་ལས་ལོག་པའི་དགེ་བ་བཅུའི་ལས་ལམ་མོ། ། དེས་ན་མཐོ་རིས་ཐོབ་བྱེད་ཀྱི་ཆོས་ནི། དེ་བཞིན་གཤེགས་པ་རྣམས་ཀྱི་ཆོས་ནི། མདོར་བསྡུས་མི་འཚེ་བ་དེ་ཉིད་ཡིན་ཞེས་གསུངས་སོ། ། དེས་ན་འདོད་པའི་ལྷ་དང་མའི་རྟེན་ཕུན་སུམ་ཚོགས་པ་ཐོབ་པ་ལ་མི་དགེ་བ་བཅུ་པོ་ལས་ལོག་པའི་དགེ་བ་བཅུ་ཚུལ་ཁྲིམས་ལས་བྱུང་བའི་དག་པ་ཡང་དག་པ་ཞིག་དགོས་པ་སྡུད་པ་ལས། ཚུལ་ཁྲིམས་ཀྱིས་ནི་ངན་འགྲོའི་འགྲོ་བ་དུ་མའི་ངོ་བོ་སྤོང་ཞེས་གསུངས་པས་མི་དགེ་བའི་རྣམ་སྨིན་ངན་སོང་གི་སྐྱེ་གནས་འཐོབ་པས་དེ་ལས་ལྡོག་པའི་རྒྱུ་དགེ་བ་བཅུས་ལྷ་དང་མིའི་རྟེན་ཐོབ་པ་རྒྱུའི་རྗེས་སུ་འབྲས་བུ་འགྲོ་ལྡོག་ངེས་པ་རིགས་པས་གྲུབ་ལ། དེའི་སྟེང་དུ་སྦྱིན་པ་ལས་བྱུང་བའི་བསོད་ནམས་ཀྱིས་རྟེན་དེ་ཡི་ལོངས་སྤྱོད་ཀྱི་གཞི་ཕུན་སུམ་ཚོགས་པ་ཐོབ་པར་འཇུག་པ་ལས།
མི་རྣམས་བདེ་བ་ལོངས་༼༤༡༡༽སྤྱོད་མེད་མིན་ལ། ལོངས་སྤྱོད་ཀྱང་ནི་སྦྱིན་ལས་འབྱུང་མཁྱེན་ནས། ཐུབ་པས་དང་པོ་སྦྱིན་པའི་གཏམ་མཛད་དོ་ཞེས་དང༌། སྐྱེ་བོའི་ཚུལ་ཁྲིམས་རྐང་པ་ཆགས་གྱུར་ན། ། སྦྱིན་པས་ལོངས་སྤྱོད་ལྡན་ཡང་ངན་འགྲོར་འགྲོ ། ཞེས་གསུངས་པས་སྦྱིན་སོགས་ཀྱི་དགེ་བ་དང༌། སྡུད་པ་ལས་བསམ་གཏན་གྱིས་ནི་འདོད་པའི་ཡོན་ཏན་རྣམ་པར་སྨད་ཞེས། ཁམས་གོང་མའི་རྟེན་ཐོབ་པ་ལ་སྔ་མ་གཉིས་པོའི་སྟེང་དུ་བསམ་གཏན་དང་གཟུགས་མེད་ཀྱི་ཏིང་ངེ་འཛིན་གོམས་པ་ལས་བྱུང་བའི་བསོད་ནམས་བྱ་བའི་དངོས་པོ་ལ་གོམས་པར་བྱ་བ་རྣམས་དགོས་པར་རིགས་པས་གྲུབ་པས། དེས་ན་འདི་གསུམ་ལམ་གྱི་གཙོ་བོ་ཡིན་ལ་གཞན་བཅུད་ལེན་དང་གསོ་དཔྱད་སོགས་རྟཻན་དེ་ལ་ཕན་འདོགས་པའི་ཕྱིར། དེའི་ཡན་ལག་ཡིན་ལ་གཙོ་བོ་མ་ཡིན་ནོ། །
དེའི་ཕྱིར་སོ་སོར་ཐར་པ་ལས། ཆོས་རྣམས་ཐམས་ཅད་རྒྱུ་ལུས་བྱུང༌། ། དེའི་རྒྱུ་དེ་བཞིན་གཤེགས་པས་གསུངས། ། རྒྱུ་ལ་འགོགས་པ་གང་ཡིན་པ། དགེ་སྦྱོང་ཆེན་པོས་འདི་སྐད་གསུངས། ། སྡིག་པ་ཅི་ཡང་མི་བྱ་ཞིང༌། ། དགེ་བ་ཕུན་སུམ་ཚོགས་པར་སྤྱད། ། རང་གི་སེམས་ནི་ཡོངས་སུ་འདུལ། ། འདི་ནི་སངས་རྒྱས་བསྟན་པ་༼༤༡༢༽ཡིན། ། ཞེས་སོ། །
ཐར་པ་ཐོབ་པར་བྱེད་པའི་ཆོས་རང་བཞིན་སྟོང་པ་ཉིད་དུ་གང་བཤད་པ་དེ་ཉིད་སངས་རྒྱས་བཅོམ་ལྡན་འདས་རྣམས་ཀྱིས་མྱ་ངན་ལད་འས་པར་གསུངས་ཏེ། ཆོས་དང་གང་ཟག་གི་བདག་མེད་པའི་དོན་དེ་ཉིད་མངོན་སུམ་དུ་བྱས་པས་སྡུག་ཀུན་གཏད་འགགས་པ་མི་སྐྱེ་བའི་ཆོས་ཅན་དུ་མཐོང་ནས་གློ་བུར་གྱི་དྲི་མ་དང་བྲལ་བ་སྡུག་བསྔལ་རང་བཞིན་གྱིས་མ་སྐྱེས་པར་ཁོང་དུ་ཆུད་པས་ཕྱིན་ཅི་ལོག་ཟད་པ་ཡིན་པས། དེ་སླར་ཡང་རྣམ་པ་གཞན་དུ་འགྱུར་པར་ཡོངས་སུ་བཏགས་པ་མི་སྲིད་པའི་ཕྱིར་སྡུག་བསྔལ་འགགས་པ་ཁོ་ནའོ། ། དངོས་བོ་རང་བཞིན་གྱིས་སྟོང་པ་ཉིད་དུ་མཐོང་བ་མྱ་ངན་ལས་འདས་པར་བཞག་པས་འདི་ལ་བྱམས་པའི་བཞེད་པ་བཞིན། རང་བཞིན་མྱང་འདས་དང༌། ལྷག་བཅས་ལྷག་མེད་ཀྱི་མྱང་འདས་དང༌། མི་གནས་མྱང་འདས་གསུམ་དུ་རིགས་པར་བྱའོ། ། དངོས་པོའི་རང་བཞིན་གྱི་ངོ་བོར་སླར་མི་སྐྱེས་པས་མྱ་ངན་ལས་འདས་པ་ཡིན་ནོ་ཞེས་བྱ་བར་མ་ཡིན་ཏེ། རང་བཞིན་ལ་ལྡོག་པ་མེད་པའི་ཕྱིར། མ་ཕམ་པས།
དེ་ཕྱིར་ཐར་པ་ནོར་བཟད་ཙམ་ཡིན། ། ཞེས་གསུངས་པའི་ཕྱིར། ཐེག་པ་གསུམ་ཀའི་མཐོང་ལམ་ཐོབ་ནས་མྱང་འདས་ཙམ་ཞིག་ཐོབ་པར་བཞག་གི་དེ་ཐོབ་པ་༼༤༡༣༽ལ་ཕུང་པོ་མ་ལུས་པ་འགགས་པ་མི་དགོས་སོ། ། དེས་ན་སྤྱིར་མི་འཚེ་བ་དང་སྟོང་པ་ཉིད་ཀྱི་ཆོས་དེ་གཉིས་ནི་མཐོ་རིས་དང་བྱང་གྲོལ་ཐོབ་པར་བྱེད་པ་དེའི་ཕྱིར་དེ་གཉིས་འབའ་ཞིག་གོ་ཞེས་བཞག་གི་འབའ་ཞིག་ནི། དེ་བཞིན་གཤེགས་པའི་བསྟན་པ་འདི་ཁོ་ནར་ཡིན་ནོ་ཞེས་གསུང་གི་ནང་གི་དབྱེ་བ་མེད་པར་བཞེད་པ་ནི་མ་ཡིན་ནོ། ། ཆོས་ཀྱི་དབྱིངས་ལ་དབྱེར་མེད་ཕྱིར། ། རིགས་ནི་ཐ་དད་རུང་མ་ཡིན། ། བརྟེན་པའི་ཆོས་ཀྱི་བྱེ་བྲག་གི ། དེ་ཡིས་དབྱེ་བ་རབ་ཏུ་བཤད། ། ཞེས་པ་བཞིན་ནོ། །
གཉིས་པ། ཕྱི་རོལ་པ་རྣམས་ཀྱིས་ཐུབ་པའི་བསྟན་པ་འདི་མཐོང་བཞིན་དུ་ཡང་ཆོས་གཉིས་པོ་འདི་ལ་མི་གུས་པ་ཅི་ཞེ་ན། རང་ཕྱོགས་འཇིག་རྟེན་ཐམས་ཅད་ལ། ། སྐྱེས་ས་བཞིན་དུ་སྡུག་འགྱུར་ན། ། དེ་ཡི་ལྡོག་པ་བྱེད་པའི་རྒྱུ། ། ཁྱོད་ལ་གང་གིས་སྡུག་པར་འགྱུར། ། རང་ཕྱོགས་ཀྱི་ལྟ་བ་ངན་པ་ལ་ཆགས་པའི་ཕྱིར། ། འདི་ལྟར་རང་ཕྱོགས་ལ་ཆགས་པ་ནི་འཇིག་རྟེན་ཐམས་ཅད་ལ་ཐོག་མ་མེད་པ་ནས་གོམས་པས་རང་གི་སྐྱེས་ས་ཡི་ཡུལ་བཞིན་དུ་སྡུག་ཅིང་ཆགས་པས་གཏོང་མི་འདོད་པར་འགྱུར་ན་རང་ཕྱོགས་དེའི་ལྡོག་པར་བྱེད་པའི་རྒྱུ་དེ་དང་འགལ་བ་མི་འཚེ་བ་དང་སྟོང་པ་ཉིད་ཅེས་བྱ་བའི་ཚེས་གཉིས་པོ་འདི་ཕྱི་རོལ་པ་ཁྱོད་ལ་རྒྱུ་གང་གིས་སྡུག་པར་འགྱུར་ཏེ། རང་༼༤༡༤༽རང་གི་ལྟ་བ་ལ་མངོན་པར་ཞེན་པས་སངས་རྒྱས་ཀྱི་ཆོས་འདི་ལ་མི་འཇུག་གོ ། གསུམ་པ།
དེ་ལྟར་རང་གི་ཕྱོགས་ལ་ཆགས་པ་སྤང་ནས་གཞན་གྱི་ཕྱོགས་ཡིན་ཡང་ཡོན་ཏན་དང་ལྡན་པའི་གཞུང་ལ་ཡིད་གཞུང་བར་བྱ་དགོས་ཏེ། རིགས་པའི་དོན་ནི་གཞན་ལས་ཀྱང༌། ། བློ་ལྡན་དམིགས་པ་འདོད་པས་བླངས། ། ཉི་མས་སྟེང་མིག་ལྡན་ལ། ། ཀུན་གྱི་སྤྱི་མཐུན་མ་ཡིན་ནམ། ། མཁས་པས་རང་གི་སྐྱེས་རྒུད་པའི་རྒྱུར་མཐོང་ན་དེ་སྤངས་ནས་འབྱོར་བའི་ཡུལ་གཞན་ལ་བསྟེན་པ་ལྟར། མི་འཚེ་བ་དང་སྟོང་པ་ཉིད་གང་ཞིག་གོམ་པས་མངོན་མཐོ་དང་ཐར་པ་ཐོབ་པའི་རིགས་པའི་དོན་ནི་གཞན་གྱི་གཞུང་ལས་ཀྱང་བློ་ལྡན་རང་ཉིད་ལེགས་པར་འདོད་པས་བླང་བར་བྱ་སྟེ། དཔེར་ན་ཉི་མ་ཕྱོགས་ལྷུང་དང་བྲལ་བས་ས་སྟེང་ན་གནས་པའི་མིག་ལྡན་ཐམས་ཅད་ལ་སྣང་བའི་བྱ་བ་ཕན་འདོགས་པར་བྱེད་པས་ཀུན་གྱི་སྤྱི་མཐུན་དུ་བྱེད་པ་མིན་ནམ་ཡིན་པ་དེ་བཞིན་དུ་ཆོས་འདི་གཉིས་ཉམས་སུ་བླངས་ན་རང་གི་སྡེ་པ་དང་གཞན་གྱི་སྡེ་བ་ཐམས་ཅད་ལ་ཕན་འདོགས་པ་ཐུན་མོང་ཡིན་པས་དེ་ལྟར་རིག་པར་བྱས་ནས་གུས་པ་དང་ལྡན་པས་ཆོས་འདི་པ་བཞིན་དུ་བྱ་རིགས་སོ། ། དེ་བཞིན་རང་གི་ཕྱོགས་ལ་གནས་པའི་རྣམ་གྲོལ་དོན་གཉེར་གྱི་སྐྱེ་བོ་དག་གིས་ཡང་དག་པའི་རིགས་པ་རྣམ་པར་དག་པ་ལ་མ་བརྟེན་པར་༼༤༡༥༽ངའི་ལྟ་བ་འདི་ནི་མཆོག་གོ ། གཞན་གྱི་མ་ཡིན་ནོ་ཞེས་རང་ལྟ་མཆོག་འཛིན་གྱི་ཁོང་སྲན་འཆང་བ་ནི་བགེགས་ཀྱི་རྒྱལ་པོ་ཡིན་ཡ་ག་ཁོང་དུ་ཞུགས་པ་ལས་བརྒྱ་དང་སྟོང་གི་ཆར་ཡང་མི་ཉེ་བས་གང་ལ་ཡང་ཐོས་བསམ་ཕྱོགས་མེད་དུ་བྱས་ནས་གཟོད་ངེས་པར་འདོད་པའི་ཕྱོགས་སྐྱོན་མེད་ཅིང་ཡོན་ཏན་འབའ་ཞིག་དང་ལྡན་པ་ལ་བརྟེན་པར་བྱའོ། །
གཉིས་པ་ལེའིའི་མཚན་བསྟན་པ་ནི། བྱང་ཆུབ་སེམས་དཔའི་རྣལ་འབྱོར་སྤྱོད་པ་བཞི་བརྒྱ་པ་ལས་ལྟ་བ་དགག་པ་བསྒོམ་པ་བསྟན་པ་སྟེ་རབ་ཏུ་བྱེད་པ་བཅུ་གཉིས་པའི་རྣམ་པར་བཤད་པའོ། ། བཞི་པ། དབང་པོ་དང་དོན་རང་བཞིན་གྱིས་གྲུབ་པ་དགག་པ་ལ་གཉིས། ལེའིའི་གཞུང་བཤད་པ་དང༌། མཚན་བསྟན་པའོ། ། དང་པོ་ལ་གཉིས། དོན་རང་བཞིན་གྱིས་གྲུབ་པ་འགོག་པའི་རིག་པ་རྒྱས་པར་བཤད་པ་དང༌། རང་བཞིན་གྱིས་གྲུབ་པས་སྟོང་པ་སྒྱུ་མ་སོགས་དང་མཚུངས་པར་བསྟན་པའོ། ། དང་པོ་ལ་གསུམ།
གཟུང་བྱ་དབང་དོན་རང་བཞིན་པ་དགག་པ་དང༌། འཛིན་བྱེད་ཡུལ་ཅན་རང་བཞིན་པ་དགག་པ་དང༌། རང་བཞིན་མེད་པ་མིག་འཕྲུལ་ལྟ་བུ་ངོ་མཚར་གྱི་རྒྱུར་བསྟན་པའོ། ། དང་པོ་ལ་གཉིས། སྤྱིར་དགག་པ་དང༌། སོ་སོར་དགག་པའོ། ། དང་པོ་༼༤༡༦༽ལ་གཉིས། དངོས་དང༌། རིག་པ་གཞན་བསྟན་པའོ། ། དང་པོ་ལ་ལྔ།
བུམ་པ་རང་གི་མཚན་ཉིད་ཀྱིས་གྲུབ་པ་དབང་ཤེས་ཀྱིས་མངོན་སུམ་དུ་མཐོང་བ་དགག་པ་དང༌། རིག་བདེ་གཞན་ལ་སྦྱར་བ་དང༌། གཟུགས་རང་མཚན་པ་མཐོང་བས་གཞན་མཐོང་བར་འཇོག་པ་ཧ་ཅང་ཐལ་བ་དང༌། གཟུགས་རང་མཚན་པ་ཁོ་ན་མངོན་སུམ་ཡིན་པ་དགག་པ་དང༌། སྒྲུབ་བྱེད་སྒྲུབ་བྱ་དང་མཚུངས་པར་བསྟན་པའོ། ། དང་པོ་ནི། འདིར་རིགས་པའི་དོན་ནི་གཞན་ལས་ཀྱང༌། ། བློ་ལྡན་ལེགས་པར་འདོད་པས་བླང་ཞེས་སྨྲས་ན་རིགས་པའི་དོན་གང་ཡིན་ཞེ་ན། ཕྱི་དང་ནང་གི་དངོས་པོ་ཐམས་ཅད་རང་བཞིན་གྱིས་བདག་མེད་པར་མཐོང་བའོ། ། གལ་ཏེ་དངོས་པོ་ཐམས་ཅད་རང་བཞིན་མེད་པ་རྟོགས་མི་ནུས་ཏེ།
རང་བཞིན་མེད་ན་ཡེ་མེད་དུ་འགྱུར་བས་བོང་བུའི་རྭ་ལ་སོགས་པ་མངོན་སུམ་དུ་གྲུབ་པ་མིན་པས། བུམ་པ་དང་སྔོན་པོ་ལ་སོགས་པ་མངོན་སུམ་དུ་གྲུབ་པའི་ཕྱིར། དངོས་པོ་ཐམས་ཅད་རང་བཞིན་དང་བཅས་པར་ཡོད་པ་ཁོ་ནའོ་ཞེ་ན། གཟུགས་མཐོང་ཚེ་ན་བུམ་པ་ནི། ། ཐམས་ཅད་ཁོ་ན་མཐོང་མི་འགྱུར། ། བུམ་པ་མངོན་སུམ་ཞེས་བྱའང༌། ། དེ་ཉིད་རིག་པ་སུ་ཞིག་སྨྲ། ། བུམ་པ་ངོ་བོ་ཉིད་ཀྱིས་གྲུབ་པ་མངོན་སུམ་དུ་མཐོང་༼༤༡༧༽བ་མི་འཐད་དེ། དེ་ལྟ་ན་བུམ་པའི་གཟུགས་འཛིན་པའི་བློ་དེས་ཆ་ཐམས་ཅད་མཐོང་དགོས་པ་གང་ཞིག་མིག་ཤེས་ཀྱིས་བུམ་པའི་གཟུགས་མཐོང་གི་བུམ་པའི་ཐམས་ཅད་ཁོ་ན་མཐོང་བར་མི་འགྱུར་བའི་ཕྱིར། བུམ་པ་མངོན་སུམ་ཞེས་བྱ་བའང་དངོས་པོའི་དེ་ཉིད་རིགས་པས་སུ་ཞིག་སྨྲ།
འང་གི་སྒྲས་ནི་དེའི་ཉེ་བར་ལེན་པ་སྔོན་པོ་ལ་སོགས་པར་བསྡུས་སོ། ། བུམ་པ་ནི་རྡུལ་རྫས་བརྒྱད་ལ་བརྟེན་ནས་བཏགས་པ་རང་གི་མཚན་ཉིད་ཀྱིས་མ་གྲུབ་པ་དང༌། ཕྱོགས་གཅིག་མཐོང་བས་ཐམས་ཅད་མཐོང་བར་མི་རུང་བའི་ཕྱིར། དེ་བཞིན་མེ་ལ་སོགས་པ་རང་གི་ངོ་བོས་གྲུབ་ན། བུད་ཤིང་ལ་མི་ལྟོས་པར་རྟག་ཏུ་འབར་བ་ལ་སོགས་པའི་ཉེས་པར་འགྱུར་རོ། ། དེའི་ཕྱིར་བུམ་པ་རྫས་བརྒྱད་ཀྱི་ཉེར་ལེན་ཅན་རང་གི་བླང་བྱའི་ལེན་པ་པོར་གྱུར་པ་འཇིག་རྟེན་གྱི་མངོན་སུམ་དུ་གྱུར་པའི་ཡན་ལག་ཅན་དེ་ཇི་ལྟར་གནས་འདི་ལ་དཔྱད་པ་ཡིན་པས། བུམ་པ་འབྱུང་བ་ཆེན་པོ་བཞིར་རྒྱུ་བྱས་པའི་གཟུགས་དྲི་རོ་རེག་བཞིའི་བདག་ཉིད་ཅན་དེ་ལ་རྣམ་པ་ལྔས་བཙལ་ན་མ་དམིགས་ལ། ཇི་སྐད་བཤད་པའི་བརྟེན་ནས་བཏགས་པ་འདི་ཁས་མ་བླངས་བར་བརྟགས་པ་གཞན་གྱིས་བུམ་པ་རྣམ་པར་བཞག་ནུས་པ་མ་ཡིན་ནོ། ། དེ་བཞིན་དུ་འབྱུང་བ་རྣམས་དང་༼༤༡༨༽སེམས་དང་སེམས་ལས་བྱུང་བ་རྣམས་ཕན་ཚུན་མེད་པར་འབྱུང་བར་མ་གྲུབ་པའི་ཕྱིར་བུམ་པ་བཞིན་དུ་བློས་བཏགས་པ་ཙམ་ཉིད་དུ་འགྱུར་ཞིང་རང་གི་ངོ་བོས་འགྲུབ་པར་མི་འགྱུར་ན། འདི་ནི་དེ་ལྟར་ཁས་བླང་བ་མ་ཡིན་ནོ་ཞེས་འགྲེལ་པ་ལས་གསུང་ལ།
ཡང་མིག་གིས་གཟུགས་གཅིག་པུ་མཐོང་གི་བུམ་པའི་དྲི་ལ་སོགས་པ་གཞན་མ་ཡིན་ཏེ། ཡུལ་ཐ་དད་པའི་ཕྱིར། དེའི་ཕྱིར་བུམ་པ་ཐམས་ཅད་མིག་གིས་མཐོང་བའི་ཕྱིར་ན། དངོས་པོ་རང་གི་ངོ་བོ་རྣམ་པར་མ་བྱེ་བས་འཇིག་རྟེན་ཅི་རུས་རུང་ལྟར་རང་གི་རྟོགས་པ་ཚད་མར་བྱས་ནས་བུམ་པ་མངོན་སུམ་མོ་ཞེས་སྨྲ་བ་ལ་རག་མོད། གང་ཞིག་རྣམ་པར་འབྱེད་པར་བྱེད་ཅིང་དངོས་པོ་རང་གི་ལ་གང་ཕྱོགས་གཅིག་མཐོང་བས་རིལ་མཐོང་བ་མི་སྲིད་པས་བུམ་པ་མངོན་སུམ་ཞེས་བྱ་བ་དེ་ལྟར་སྨྲ་བར་མི་འོས་སོ། ། རྟོག་གེ་བ་ཕྱི་བ་དག་གིས་བཏགས་པའི་དབང་པོ་སོ་སོ་ལ་བརྟེན་ནས་མངོན་སུམ་ཞེས་འདྲེས་རུང་འཛིན་པའི་རྟོག་པ་དང་བྲལ་བའི་ཤེས་པ་མངོན་སུམ་དུ་འདོད་པ་ནི་རིགས་པ་དང༌། གྲགས་པ་དང་འགལ་བའི་ཕྱིར་རོ། ། གང་གིས་ན། ཤེས་པ་ཁོ་ན་མངོན་སུམ་ཡིན་ན་དེ་ནི་དབང་པོ་དབང་དབང་པོ་ལ་བརྟེན་ནས་འཇུག་པ་མ་ཡིན་ཏེ། རང་གི་ཡུལ་ཐུན་མོང་མ་ཡིན་པའི་ཕྱིར་དང༌།
དབང་པོ་དང་རྣམ་པར་ཤེས་པའི་སྐད་ཅིག་ཀྱང་སྐྱེ་མ་ཐག་ཏུ་འཇིག་པ་ཉིད་ཀྱི་ཕྱིར་རོ། ། རང་སྐད་ཅིག་གཉིས་པར་མི་གནས་ལ་མངོན་སུམ་མི་སྲིད་༼༤༡༩༽པསེ་་ཚོགས་པ་ལ་ཡང་མི་སྲིད་དོ། ། ཡང་ཁོ་ན། གལ་ཏེ་རྣམ་པ་ཤེས་པའི་ཚོགས་ལྡན་ནི་བསགས་པའི་རྟེན་དང་དམིགས་པ་ཅན་ཡིན་པས་དབང་པོའི་རྡུལ་ཕྲ་རབ་དང༌། ཡུལ་གྱི་རྡུལ་ཕྲ་རབ་རེ་རེ་ཞིང༌། རྟེན་ཉིད་དམ་དམིགས་པ་ཡིན་པར་རྟོགས་ཏེ། རབ་རིབ་ཅན་གྱིས་སྐྲ་ཤད་རེ་རེ་ལོགས་སུ་མ་མཐོང་བའི་ཕྱིར། ཚོགས་པའི་ནང་ན་གནས་པ་རེ་རེ་ཡང་རྒྱུ་ཡིན་པར་ལྟར་མིག་ལ་སོགས་པའི་རྡུལ་ཕྲ་རབ་ཚོགས་པ་ནི་རྒྱུ་ཡིན་ནི་ཞེ་ན། དཔེ་མི་མཐུན་པ་ཞིག་སྟེ། རབ་རིབ་མེད་པས་སྐྲ་ཤད་རེ་རེ་ནས་མཐོང་བའི་ཕྱིར་མིག་ལ་གནོད་པ་ཡོད་ན་མི་མཐོང་བར་འགཡུར་ན།
དབང་པོའི་རྡུལ་ཕྲན་རྣམས་ལ་ཚོགས་པའི་གནས་སྐབས་ས་གཞན་དུ་རྡུལ་ཕྲ་རབ་རེ་རེ་རང་གིས་རྣམ་པར་ཤེས་པའི་རྟེན་ཉིད་དུ་མ་མཐོང་བས་ཚོགས་པ་ལ་གནས་པ་རྣམས་ལ་རེ་རེ་ཞིང་རྟེན་དུ་བཏགས་པ་འདི་མི་རིགས་ཏེ། སོ་སོར་ཕྱེ་བ་ལ་རང་གནས་པའི་རྡུལ་ཕྲན་རེ་རེ་ཞིང་ཤེས་པ་དེ་སྙད་བསྐྱེད་ན་མ་དམིགས་པ་དེའི་ཕྱིར་ནུས་པ་ཅུང་ཟད་ཀྱང་ཡོད་པ་མ་ཡིན་ན་ཚོགས་པ་ལ་ཡང་ཇི་ལྟར་ཡོད་དེ་མེད་དོ། ། དེའི་ཕྱིར་དབང་རྡུལ་ཕྲ་རབ་ལ་བརྟེན་ནས་མིག་གི་དབང་པོ་ཞེས་བྱ་བ་དེ་ཉིད་དང་གཞན་ཉིད་དུ་རྟོགས་པས་སྟོང་པ་བརྟེན་ནས་བཏགས་པ་འཇིག་རྟེན་པའི་ངོར་ལྟ་བའི་བྱ་བ་ཅན་ཡོད་པ་དེ་ནི་སྐད་ཅིག་ཉིད་ཀྱི་ཕྱིར་ཤེས་པ་ཁོ་ན་མངོན་སུམ་མི་གྲུབ་པོ། ། འཇིག་རྟེན་དང་ཡང་འགལ་ཏེ་ཟལ་བ་ཚེས་༼༤༢༠༽པ་སོས་སྐྱེ་བུ་དུ་མས་མངོན་སུམ་དུ་གྲུབ་པའི་ཡུལ་མངོན་སུམ་དུ་གྲགས་ཀྱི་ཡུལ་ཅན་་མ་གྲགས་ཏེ། འཇིག་རྟེན་ལ་དེ་ལྟར་ཀུན་ཏུ་ཐ་སྙད་མེད་པའི་ཕྱིར་རོ། ། འཇིག་རྟེན་པའི་ཤེས་པ་ལས་ནི་བུམ་པ་ཡང་མངོན་སུམ་ཡིན་ཞིང་གཟུགས་ལ་སོགས་པ་དག་ཀྱང་མངོན་སུམ་ཡིན་ལ། དེའི་ཉེ་བར་ལེན་པ་ཅན་ཡང་མངོན་སུམ་ཡིན་པས་ཉེས་པ་མེད་དོ། ། ཡང་ཁོ་ན་རེ། ཤེས་པ་ལ་མངོན་སུམ་དུ་སྒྲོ་བཏགས་ནས་གཞན་ཤེས་པ་ཚད་མ་ཉིད་དུ་རྟོག་པར་བྱེད་ཞེ་ན་ཆེས་མ་འབྲེལ་བ་ཞིག་སྟེ། མི་བསླུ་བ་ཚད་མ་ཉིད་དུ་འཇིག་རྟེན་ན་མཐོང་ན།
རྣམ་པར་ཤེས་པ་ཡང་བཅོམ་ལྡན་འདས་ཀྱིས་འདུས་བྱས་རྫུན་པ་བསླུ་བའི་ཆོས་ཅན་སྒྱུ་མ་ལྟ་བུར་གསུང་ན། རྫུན་པ་དང་བསླུ་བ་སྒྱུ་མ་ལྟ་བུ་མི་བསླུ་བར་ཇི་ལྟར་ཡིན། རྣམ་པ་གཞན་དུ་གནས་པའི་དངོས་པོ་རྣམ་པ་གཞན་དུ་སྣང་བའི་ཕྱིར་རོ། ། དེའི་ཕྱིར་རྟེན་ཅིང་འབྲེལ་བར་འབྱུང་བ་བརྟེན་ནས་བརྟགས་པའི་སྟོང་པར་གྲུབ་པོ། ། གཉིས་པ། རྣམ་པར་དཔྱད་པ་འདི་ཉིད་ཀྱིས། ། བློ་མཆོག་ལྡན་པས་དྲི་ཞིམ་དང༌། ། མངར་དང་འཇམ་པ་ཐམས་ཅད་དག ། སོ་སོར་དགག་པར་བྱ་བ་ཡིན། ། བུམ་པ་དང་སྔོན་པོ་ལ་སོགས་རང་གི་ངོ་བོ་ཉིད་ཀྱིས་གྲུབ་པ་ལ་དབང་ཤེས་མངོན་སུམ་དུ་འདོད་པ་འགོགས་པའི་རིགས་པའི་རྣམ་པར་དཔྱད་པ་འདི་ཉིད་ཀྱིས་བློ་མཆོག་དང་ལྡན་པའི་མཁས་པས་སྣ་མའི་མེ་ཏོག་དང་པདྨ་དང་༼༤༢༡༽ཨུཏྤལ་དང་ཙནྡན་ལ་སོགས་པའི་དྲི་ཞིམ་པ་མུན་ཁུང་དུ་གཟུགས་མཐོང་བ་མེད་པར་འཛིན་པ་དང༌།
བུ་རམ་དང་ལན་ཚ་དང་ནིམ་པ་ལ་སོགས་པའི་རོ་མངར་བ་སོགས་དང༌། ཤིང་བ་ལ་དད་ཕྱེ་མ་ལ་སོགས་པའི་རེག་བྱ་འཇམ་པ་ཐམས་ཅད་རྫས་བརྒྱད་ཀྱི་ངོ་བོ་ཡིན་པས་རང་གི་ཐུན་མོང་མིན་པའི་ཡུལ་རེ་རེ་འཛིནཔ་ཡིན་པས་ཐམས་ཅད་དུ་མི་འཛིན་པས་དབང་ཤེས་མངོན་སུམ་དུ་གྲུབ་པར་འདོད་པ་ཡང་སོ་སོར་དགག་པ་གཟུགས་ལ་མངོན་སུམ་དགག་པའི་རིགས་པ་དེས་ཁེགས་སོ། ། སྒྲ་དག་པ་ནི་ཕྱིས་རྒྱས་པར་འཆད་དོ། ། གསུམ་པ། བུམ་པ་གཟུགས་ལས་རྫས་ཐ་དད་པ་མེད་པའི་ཕྱིར། གཟུགས་མཐོང་བས་བུམ་པའི་ཆ་ཐམས་ཅད་མཐོང་བར་འགྱུར་རོ་ཞེ་ན། གལ་ཏེ་གཟུགས་མཐོང་བ་ཡི་དེ། ཐམས་ཅད་མཐོང་བར་འགྱུར་ན་ནི། མ་མཐོང་བ་ཡིས་གཟུགས་མཐོང་བས། མཐོང་བ་མིན་པར་ཅིས་མི་འགྱུར།
གལ་ཏེ་མིག་ཤེས་ཀྱིས་བུམ་པའི་གཟུགས་ཙམ་མཐོང་བ་དེ་ཡིས་དྲི་ལ་སོགས་པའི་ཆ་དེ་ཐམས་ཅད་མཐོང་བར་འཇོག་ནུས་པར་འགྱུར་ན་ནི་མིག་ཤེས་ཀྱིས་བུམ་པའི་དྲི་མ་མཐོང་བ་ཡིས་གཟུགས་སོགས་རྫས་༼༤༢༢༽གཞན་བདུན་པ་མཐོང་བར་འདོད་པ་ཡང་མཐོང་བ་མིན་པར་ཡང་ཅིས་མི་འགྱུར། ཕྱོགས་གཅིག་མཐོང་བས་ཐམས་ཅད་མཐོང་བར་འཇོག་ན་ཆ་གཅིག་མ་མཐོང་བས་མཐོང་བར་འདོད་པ་ཡང་མཐོང་བར་བཞག་ནི་མུས་ཏེ། ངོ་བོ་གཅིག་པའི་ཕྱོགས་གཅིག་མཐོང་བ་གཞན་མི་མཐོང་བ་མི་རིགས་ཏེ་དོན་གྱི་རང་བཞིན་ངོ་བོ་གཅིག་ཅེས་འདོད་པས་སོ། ། དེ་ལྟར་འདོད་ཐམས་ཅད་མ་མཐོང་བས་གསལ་ལོ། ། ཡང་ན་གཟུགས་ཙམ་ཞིག་མཐོང་བས་བུམ་པ་མ་མཐོང་བ་མཐོང་བར་འཇོག་ན་ཞེས་སྦྱར་རོ། ། བཞི་པ། གལ་ཏེ་བུམ་པ་མངོན་སུམ་གྱིས་གཞལ་བྱར་མེད་ཀྱང་བུམ་པའི་གཟུགས་མངོན་སུམ་གྱིས་གྲུབ་ལ་བརྒྱུད་ནས་བུམ་པ་རང་གི་ངོ་བོ་ཉིད་ཀྱིས་གྲུབ་པ་ཡང་མངོན་སུམ་དུ་གྲུབ་པོ་ཞེ་ན། གཟུགས་ནི་འབའ་ཞིག་ཁོ་ན་ལ། ། མངོན་སུམ་ཉིད་ནི་ཡོད་མ་ཡིན། ། གང་ཕྱིར་དེ་ལ་ཕ་རོལ་གྱི། །
ཆ་དང་ཚུར་རོལ་དབུས་ཡོད་ཕྱིར། ། གཟུགས་ལ་མངོན་སུམ་ཞིག་གྲུབ་ན་དེར་འགྱུར་ན་ཡང་དེ་མི་སྲིད་དེ། གཟུགས་ནི་རང་གི་ངོ་བོ་ཉིད་ཀྱིས་གྲུབ་པ་དྲི་ལ་སོགས་པ་གཞན་དང་མ་འབྲེལ་པ་འབའ་ཞིག་ཁོ་ན་ལ་མངོན་སུམ་ཡོད་པ་མ་ཡིནཔར་ཐལ། ། གང་གི་ཕྱིར་ན་གཟུགས་དེ་ལ་ཕ་རོལ་གྱི་ཆ་དང་༼༤༢༣༽ཚུ་རོལ་གྱི་ཆ་དང་དབུས་ཀྱི་ཆ་དུ་མ་ཡོད་པས་ཆ་དུ་མ་ལ་རྟེན་ནས་བཏགས་པ་ཡིན་ལ། ཚུ་རོལ་གྱི་གཅིག་པོ་དེ་ལའང་ཆ་གསུམ་དང་དེའི་ཆ་གཅིག་ལའང་དེ་བཞིན་དུ་འགྱུར་ཞིག་མཐར་ཅུང་ཟད་གཅིག་ཀྱང་མ་གྲུབ་པའི་ཕྱིར། གང་ལ་མངོན་སུམ་དུ་འདོད། རང་གི་ངོ་བོ་ཉིད་ཀྱིས་མ་གྲུབ་པ་ལ་མངོན་སུམ་རང་བཞིན་གྱིས་གྲུབ་པ་མེད་དོ། ། ལྔ་པ་ནི། བཤད་མ་ཐག་པའི། རྡུལ་ལ་ཆ་ཤས་ཡོད་མེད་ཅེས།
དཔྱད་པ་དེར་ཡང་འཇུག་པར་འགྱུར། དེ་ཕྱིར་བསྒྲུབ་པར་བྱ་བ་ཡིས། བསྒྲུབ་བྱ་འགྲུབ་པར་མི་འཐད་དོ། ། དེ་ལྟར་བརྟགས་བཞིན་པའི་རྡུལ་ཕྲན་དེ་ལ་མདུན་དང་རྒྱབ་ཀྱི་ཕྱོགས་ཆའི་དབྱེ་བ་དང༌། ཚུལ་རོལ་དང་ཕ་རོལ་གྱི་ཆའི་དབྱེ་ན་གཟུགས་དེ་རྡུལ་ཕྲ་རབས་ཀྱི་མཐར་ཐུག་པར་གནས་ལ་གཟུགས་ལ་ཆ་ཤས་ཡོད་མེད་ཅེས་དཔྱད་པ་རྡུལ་དེར་ཡང་འཇུག་པར་འགྱུར་ཏེ། མདུན་རྒྱབ་སོགས་ཀྱི་ཆ་ཡོད་ན་བུམ་པ་ལ་སོགས་པ་བཞིན་དུ་ཆ་ལ་བརྟེན་ནས་བརྟགས་པས་རྡུལ་ཕྲ་རབ་ཉམས་ལ། ཆ་ཤས་མེད་ན་གཟུང་དུ་མེད་པས་མེད་པར་འགྱུར་རོ། ། དེའི་ཕྱིར་སྒྲུབ་བྱད་སྒྲུབ་བྱ་དང་མཚངས་པར་མ་གྲུབ་བོ། ། གཉིས་པ། ཀུན་ཀྱང་ཡན་ལག་ཏུ་འགྱུར་༼༤༢༤༽ནས། །
སླར་ཡང་ཡན་ལག་ཅན་དུ་འགྱུར། ། དེ་ཕྱིར་ཡི་གེ་བརྗོད་པ་ཡང༌། ། འདི་ལ་ཡོད་ངེས་མ་ཡིན་ནོ། ། གཞན་ཡང་དབང་པོ་གཟུགས་ཅན་གྱིས་གཟུང་བར་བྱ་བའི་དོན་ལ་བརྟགས་པ་ནི་ཀུན་ཀྱང་རང་གི་ཡན་ལག་ལ་ལྟོས་ནས་ཡན་ལག་ཏུ་གྱུར་ནས་སླར་ཡང་རང་གི་ཡན་ལག་ལ་ལྟོས་ནས་ཡན་ལག་ཅན་དུ་འགྱུར་བ་འདི་ལྟར་གཟུགས་ལྟ་བུ་ཉིད་ཀྱང་བུམ་པ་ཉིད་ལ་ལྟོས་ན་ཡན་ལག་ཏུ་འགྱུར་ཞིང་གཟུགས་རང་གི་ཆ་ཤས་ལ་ལྟོས་ན་ཡན་ལག་ཏུ་འགྱུར་བ་དེའི་ཕྱིར་འདིར་ཡང་དེའི་ཆ་ཤས་དང་ཐན་རྡུལ་ཕྲ་རབ་ཀྱི་བར་དུ་དེ་ལྟར་འགྱུར་བས་དེ་ལྟར་བརྟགས་ན་གཟུགས་ཀྱི་མཐའ་རྡུལ་ཕྲ་རབ་དུ་མ་གྲུབ་པ་ལྟར། མིང་གི་མཐར་གནས་པའི་ཡི་གེ་ཨ་ལ་སོགས་པ་དེ་དག་བདེན་དངོས་སུ་གྲུབ་པ་ལྟ་ཅི་དེ་དག་གི་མིང་ཙམ་ཡང་འདི་ན་གྲུབ་པ་མེད་ཅེས་སྟོན་ནོ། ། གཉིས་པ་ལ་གཉིས། ཡུལ་རང་གི་ངོ་བོས་གྲུབ་པ་དབང་པོས་འཛིན་པ་དགག་པ་དང༌། ཡིད་ཀྱིས་འཛིན་པ་དགག་པའོ། ། དང་པོ་ལ༼༤༢༥༽གཉིས། བལྟ་བྱ་བདེན་གྲུབ་དགག་པ་དང༌།
ཉན་བྱ་རང་བཞིན་གྱིས་གྲུབ་པ་དགག་པའོ། ། དང་པོ་ལ་གཉིས། ཡུལ་དགག་པ་དང༌། ཡུལ་ཅན་དགག་པའོ། ། དང་པོ་ལ་གཉིས། རང་སྡེ་དགག་པ་དང༌། གཞན་སྡེ་དགགཔའོ། ། དང་པོ་ལ་གསུམ། ཁ་དོག་དང་དབྱིབས་ཀྱིས་བསྡུས་པའི་གཟུགས་རང་མཚན་མིག་གི་གཟུང་དོན་དུ་བྱེད་དེ་གཉིས་རང་བཞིན་གཅིག་དང་ཐ་དད་བརྟགས་ལ་དགག་པ་དང༌། འབྱུང་བ་ཡོད་པའི་རྒྱུ་མཚན་གྱིས་གཟུགས་གཟུང་དོན་དུ་བྱེད་པའི་མིག་ཤེས་ཀྱིས་གཉིས་ཀ་འཛིན་པར་ཐལ་བས་དགག་པ་དང༌།
འདོད་པ་ལ་གནོད་པ་བསྟན་པའོ། ། དང་པོ་ནི། ཁ་དོགས་དང་དབྱིབས་ཀྱིས་བསྡུས་པའི་བུམ་པའི་གཟུགས་རང་མཚན་མིག་ཤེས་ཀྱིས་མཐོང་བས་བུམ་པ་མངོན་སུམ་དུ་གྲུབ་པོ་ཞེ་ན། ། གལ་ཏེ་མདོག་ལས་དབྱིབས་གཞན་ན། ། ཇི་ལྟ་བུར་ན་དབྱིབས་འཛིན་འགྱུར། ། འོན་ཏེ་གཞན་མིན་ན་ལུས་ཀྱིས། ། མདོག་ཀྱང་ཅི་སྟེ་འཛིན་མི་འགྱུར། ། ཁ་དོགས་དང་དབྱིབས་གཉིས་པོ་རང་བཞིན་གཞན་ནམ་གཅིག་ཡིན། གལ་ཏེ་ཀ་བའི་དམོག་ལས་རིང་ཐུང་ལ་སོགས་པའི་དབྱིངས་རང་བཞིན་གཞན་ཡིན་ན་ཇི་ལྟ་བུར་ན་མིག་ཤེས་༼༤༢༦༽ཀྱིས་དབྱིབས་གཟུང་དོན་དུ་བྱས་ནས་འཛིན་པར་འགྱུར་ཏེ་མི་འགྱུར་བར་ཐལ། ཁ་དོགས་ལས་གཞན་ཡིན་པའི་ཕྱིར།
འོན་ཏེ་གཞན་མིན་པར་རང་བཞིན་གྱིས་གྲུབ་པའི་གཅིག་ཡིན་ན། ལུས་ཀྱི་མུན་ཁུང་དུ་རིང་ཐུང་ལ་སོགས་པའི་དབྱིངས་འཛིན་པ་ལྟར་མདོག་ཀྱང་ཅི་སྟེ་འཛིན་པར་མི་འགྱུར་ཏེ་འཛིན་པར་ཐལ། ། དེ་གཉིས་གཅིག་ཡིན་པའི་ཕྱིར། ཁྱབ་པ་ནི་དེ་ཉིད་དང་གཞན་ཉིད་དུ་རྟོགས་པ་ལས་མ་གཏོག་པ་གཞན་འཇོག་མི་ནུས་པས་སོ། ། གཉིས་པ་གཟུགས་ཀྱི་སྐྱེ་མཆེད་ཡོད་དེ་རྒྱུ་གཟུགས་འབྱུང་བ་ཆེན་པོ་ཡོད་པའི་ཕྱིར་ཞེ་ན། གཟུགས་ནི་ལྟ་ཞིག་མ་གཏོགས་པར། ། གཟུགས་ཀྱི་རྒྱུ་ནི་མི་སྣང་ངོ༌། ། གལ་ཏེ་དེ་ལྟར་འགྱུར་ན་ནི། ། གཉིས་ཀ་ཡང་ནི་མིག་ཉིད་ཀྱིས། ། འཛིན་པར་ཅི་ཡི་ཕྱིར་མི་འགྱུར། །
འབྲས་བུའི་གཟུགས་ནི་ལྟ་ཞིག་མ་གཏོགས་པར་ས་ལ་སོགས་པའི་གཟུགས་ཀྱི་རྒྱུ་ནི་མི་སྣང་སྟེ། འབྲས་བུའི་གཟུགས་ལ་བརྟེན་ནས་བརྟགས་པས་རང་བཞིན་ཐ་དད་དུ་མི་འཐད་ལ། རང་བཞིན་གྱིས་གྲུབ་པའི་གཅིག་ཡིན་ན། གཅིག་ཡིན་དགོས་པས་རྒྱུ་གཟུགས་དང་འབྲས་གཟུགས་གཉིས་ཀ་ཡང་ནི་མིག་ཤེས་ཉིད་ཀྱིས་འཛིན་པ་ཅིའི་ཕྱིར་མི་འགྱུར་འཛིན་པར་ཐལ། གཅིག་ཡིན་པའི་ཕྱིར། གལ་ཏེ་དེ་ལྟར་འགྱུར་ན་ནི་ཞེས་པ་འདི་འགྲེ་པའི་མཚམས་སྦྱར་གྱི་ཚིག་རྩ་བའི་དཀྱུས་སུ་ཤོར་བ་ཡིན་ནོ། ༼༤༢༧༽གསུམ་པ། ། ས་ནི་བསྟན་ཞེས་བྱ་བར་མཐོང༌། ། དེ་ཡང་ལུས་ཀྱི་འཛིན་པར་འགྱུར། ། དེས་ན་རག་པ་འབའ་ཞིག་ནི། །
སའོ་ཞེས་ནི་བྱ་བར་བརྗོད། ས་ནི་སྲ་ཞིང་བསྟན་པ་ཞེས་བྱ་བར་མཐོང་ལ་དེ་ཡང་ལུས་ཤེས་ཀྱིས་འཛིན་པར་འགྱུར་བ་དེས་ན་རེག་པའི་ཁྱད་པར་འབའ་ཞིག་ནི་སའོ་ཞེས་ནི་བྱ་བར་བརྗོད་པས་གཟུགས་ཀྱི་སྐྱེ་མཆེད་ནི་མིག་ཤེས་ཀྱི་གཟུང་ཡུལ་དང༌། འབྱུང་བཞིའི་རེག་བྱ་ལུས་ཤེས་ཀྱི་གཟུང་ཡུལ་ཡིན་པས་ཐ་དད་པ་ཡིན་ལ་དེ་གཉིས་རང་བཞིན་དུ་གྲུབ་པར་ཁས་བླངས་ན་འབྲེལ་བ་མེད་པས་གཟུགས་རྒྱུ་མེད་དུ་ཐལ། རྒྱུ་འབྱུང་བ་ངོ་བོ་ཉིད་ཀྱིས་ཡོད་པར་གྲུབ་ན་དེའི་འབྲས་གཟུགས་ཀྱི་སྐྱེ་མཆེད་ཀྱང་འགྲུབ་པར་འགྱུར་བ་ཞིག་ན་གཟུགས་ཀྱི་སྐྱེ་མཆེད་ཀྱི་དངོས་པོ་དེ་མ་གཏོགས་པའི་ཐ་དད་པའི་གཟུགས་ཀྱི་རྒྱུ་འབྱུང་བ་མི་སྣང་བའི་ཕྱིར་རོ། གཟུགས་ལས་མ་གཏོགས་པའི་འབྱུང་བ་རེག་བྱར་གྱུར་པ་དམིགས་པ་མ་ཡིན་ནམ་སྙམས་ན། དེ་ཡིན་མོད་ཀྱི་འདིར་གཟུགས་དངོས་པོ་བུམ་པ་ལྟ་བུའི་དབང་དུ་བྱས་པའོ། ། དེ་ལས་ཐ་དད་མེད་ན་གཅིག་པ་ཉིད་ལ་རྒྱུ་འབྲས་མི་འཐད་པས་༼༤༢༨༽རྒྱུ་མེད་དུ་འགྱུར་ལ། ཐ་དད་ན་ཡང་རང་བཞིན་གྱིས་གྲུབ་པ་ལ་རྒྱུ་འབྲས་འབྲེལ་བ་སྒྲུབ་མི་ནུས་པས་ཀྱང་རྒྱུ་མེད་དུ་སྨྲ་བར་འགྱུར་རོ། ། གཉིས་པ། བྱེ་བྲག་པ་ན་རེ།
བུམ་པ་རང་གི་ངོ་བོས་བལྟ་བྱ་མིན་ལ་བལྟ་བྱ་མིན་པ་ཡང་མ་ཡིན་ཏེ། བལྟ་བྱ་ཉིད་ཅེས་པའི་སྤྱི་དོན་གཞན་དང་ལྡན་པས་མངོན་སུམ་དུ་འགྱུར་རོ་ཞེ་ན། དེ་ཡང་མི་རིགས་ཏེ། ། བལྟ་བྱ་སྐྱེས་པས་བུམ་པ་ནི། ། འདི་ལ་ཡོན་ཏན་འགར་མི་འགྱུར། ། དེས་ན་བལྟ་བྱ་ཉིད་སྐྱེས་ལྟར། ། ཡོད་པའི་ངོ་བོའང་ཡོད་མ་ཡིན། བུམ་པར་རྒྱུ་ལས་བལྟ་བྱར་སྐྱེས་སམ་མ་སྐྱེས། དང་པོ་ལྟར་ན། བུམ་པ་འདི་ལ་བལྟ་བྱ་ཉིད་ཀྱི་སྤྱི་དོན་གཞན་དང་འབྲེལ་བས་མངོན་སུམ་དུ་གྲུབ་པའི་ཡོན་ཏན་འགའ་ཡང་མི་འགྱུར་བར་ཐལ།
རང་གི་རྒྱུ་ལས་རང་བལྟ་བྱར་སྐྱེས་ཟིན་པའི་ཕྱིར་རོ། ། དེས་ན་བུམ་པ་ལ་བལྟ་བྱ་ཉིད་དོན་གཞན་སྐྱེ་བ་མ་གྲུབ་པ་ལྟར་བལྟ་བྱ་དང་འབྲེལ་བ་མེད་ཅིང་བལྟ་བྱར་མ་གྱུར་པའི་བུམ་པའི་ངོ་བོ་རང་བཞིན་གྱིས་ཡོད་པ་མིན་པས། ཁྱོད་ལྟར་ན་བུམ་པ་མངོན་སུམ་དངོས་དང༌། བཏགས་པ་གང་དུ་ཡང་མི་རིགས་སོ། ། དེས་ན་བུམ་པ་རང་གི་ངོ་བོས་༼༤༢༩༽བལྟ་བྱར་སྐྱེས་ན་དེ་ཆོས་ཅན། སྤྱི་བལྟ་བྱ་དོན་གཞན་དང་འབྲེལ་བ་ལ་དགོས་པ་མེད་པར་ཐལ། རང་གི་ངོ་བོས་ཡིན་པ་ལ་བརྟགས་པ་དོན་མེད་པའི་ཕྱིར། བལྟ་བྱ་ཡིན་པར་མ་སྐྱེས་པ་དེ་ཆོས་ཅན། སྤྱི་དང་འབྲེལ་བས་ཕན་པ་མེད་པར་ཐལ། རང་གི་ངོ་བོས་བལྟ་བྱ་ཡིན་པར་མ་སྐྱེས་པའི་ཕྱི།
ཕན་པ་དོན་ཡོད་ན་བལྟ་བྱ་མ་ཡིན་པ་ཐམས་ཅད་ཆོས་ཅན། བལྟ་བྱར་ཡིན་པར་ཐལ། དོན་གཞན་དང་གཞན་དུ་འབྲེལ་བའི་ཕྱིར། འདོད་མི་ནུས་ཏེ་ཧ་ཅང་ཐལ་ལོ། ། བལྟ་བྱ་སྤྱི་དང་བུམ་པ་གཉིས་ལ་འབྲེལ་བ་གཉིས་པོ་གང་ཡང་རིགས་པས་སྒྲུབ་མི་ནུས་ན་དེ་ལས་གཞན་པའི་འབྲེལ་བ་བཞག་པ་ནི་ཕྱིན་ཅི་ལོག་གི་རྟོགས་པ་ཡིན་པས། འབྲེལ་མེད་དོན་གཞན་དུ་གྲུབ་པས་ལྡན་འབྲེལ་དོན་མེད་དོ། ། གཉིས་པ་ལ་ལྔ། མིག་གཟུགས་ལ་བལྟ་བྱེད་དུ་ངོ་བོ་ཉིད་ཀྱིས་གྲུབ་པ་དགག་པ་དང༌། རྣམ་ཤེས་བྱེད་པ་པོ་ཡིན་པ་དགག་པ་དང༌། མིག་བྱེད་པ་པོ་ཡིན་པ་དགག་པ་དང༌།
མིག་དེ་ལ་ལྟོས་ནས་ལྟ་བྱེད་དུ་ཐལ་བ་དང༌། རྐྱེན་གསུམ་ཚོགས་པ་གཟུགས་ལ་བལྟ་བྱེད་ཡིན་པ་དགག་པའོ། ། དང་པོ། ཡུལ་༼༤༣༠༽གཟུགས་ལ་སོགས་མངོན་སུམ་པ་དག་ཡོད་དེ། དེ་འཛིན་པར་བྱེད་པ་མིག་ལ་སོགས་པའི་དབང་པོ་ཡོད་པའི་ཕྱིར། ཡོད་པར་གྱུར་པའི་དབང་པོ་རྣམས་གདོན་མི་ཟ་བར་རང་གི་ཡུལ་ལ་འཇུག་དགོས་པས་དེས་འཇུག་པས་གཟུགས་ལ་སོགས་པ་དེ་དག་ནི་མངོན་སུམ་ཡོད་དོ་ཞེ་ན། ། མིག་ནི་འབྱུང་འགྱུར་རྣ་དེ་བཞིན། ། མིག་གིས་མཐོང་གི་གཞན་གྱིས་མིན། ། དེས་ན་ངེས་པར་ལས་རྣམས་ནི། ། ཐུབ་པས་བསམ་མི་ཁྱབ་པར་གསུངས།
གལ་ཏེ་དབང་པོ་རྣམས་ཀྱིས་ཡོངས་སུ་གཅོད་ནུས་ན་དེར་འགྱུར་ན་ཡང་མ་ཡིན་ཏེ། མིག་ལ་སོགས་པ་ལྔ་པོ་ནི་སྤྱིར་འབྱུང་བ་ལས་གྱུར་པ་འབྲས་གཟུགས་ཡིན་ལ། དེ་རྣམས་ཀྱི་བྱ་བ་ནི་ཡུལ་ཐ་དད་པས་ཐ་དད་པ་སྟེ་མིག་གི་གཟུགས་ཁོ་ན་མཐོང་གི་སྒྲ་མི་ཐོས་ལ། རྣ་བས་ཀྱང་སྒྲ་ཐོས་ཀྱི་གཟུགས་མི་མཐོང་བས། མིག་གི་དབང་པོ་ནི་ཆོས་ཅན། གཟུགས་ཀྱི་སྐྱེ་མཆེད་མིག་གིས་ཏེ་ཁྱོད་ཀྱིས་མཐོང་གི་དབང་པོ་གཞན་གྱིས་མིན་པའི་ཕྱིར། ངོ་བོ་ཉིད་ཀྱིས་གཟུགས་འཛིན་བྱེད་མ་ཡིན་ཏེ། འབྱུང་གྱུར་ཡིན་པའི་ཕྱིར། རྣ་བའི་དབང་པོ་དེ་བཞིན་ནོ། ཁྱབ་པ་ལ་གནོད་པ་ཅན་གྱི་ཚད་༼༤༣༡༽མ་སྟོན་པ་འོག་ཏུ་འཆད་དོ། །
མིག་ལ་སོགས་པ་མི་སྲིད་ན་ལས་ཀྱིས་རྣམས་པར་སྨིན་པར་བཤད་པ་དང་འགལ་ལོ་ཞེ་ན། ཅི་ཁོ་བོས་ལས་དང་ལས་ཀྱི་རྣམ་པར་སྨིན་པ་མིག་ཤེས་ཀྱིས་གཟུགས་མཐོང་གི་སྒྲ་མི་ཐོས་པ་རྟེན་ཅིང་འབྲེལ་བར་འགྱུར་བ་འགོགས་སམ། གང་བཀག་ན་མིག་ཤེས་གཟུགས་འཛིན་བྱེད་རང་བཞིན་གྱིས་གྲུབ་པ་འགོགས་པས། དེ་ཁོ་ན་ཉིད་འཇལ་བའི་རིགས་པའི་ལམ་གྱིས་བསམ་པར་མི་ནུས་ཤིང་རང་གི་ངོ་བོས་མ་གྲུབ་ཀྱང་མིག་གིས་གཟུགས་མཐོང་ལ་སྒྲ་མི་ཐོས་པ་ལ་བསྙོན་མི་ནུས་པ་དེ་ནི་ལས་ཀྱི་རྣམ་པར་སྨིན་པ་བསམ་གྱིས་མི་ཁྱབ་པར་རིག་ནས། རིགས་པའི་འཐད་པ་མ་བཅུག་པར་ཁས་བླང་བར་བྱ་བ་ཡིན་པས་ངེས་པར་ལས་རྣམས་ཀྱི་རྣམ་སྨིན་ཐུབ་པས་བསམ་གྱིས་མི་ཁྱབ་པར་གསུངས་ཏེ། མདོ་ལས། ། སེམས་ཅན་ལས་ཀྱིས་རྣམ་སྨིན་བསམ་ཡས་པས། ། རླུང་ལས་འཇིག་རྟེན་འདི་ཀུན་འབྱུང་གྱུར་ཏེ། ། མཚོ་དང་རི་དང་ལྷ་ཡི་གཞལ་ཡས་ཁང༌། ། རིན་པོ་ཆེ་ཕྱེ་ས་བོན་བཀྲམ་རྣམས་སོ། །
རླུང་ལས་བྱུང་བའི་སྤྲིན་གྱིས་ཆར་འབེབས་ཤིང༌། སླར་༼༤༣༢༽ཡང་རླུང་གིས་སྤྲིན་ནི་རབ་ཏུ་འཛིན། ། རླུང་ལས་འཇིག་རྟེན་ལོ་ཏོག་རྒྱས་འགྱུར་ཏེ། ། རླུང་གིས་འགྲོ་བ་ཀུན་ལ་བདེ་བ་འདྲེན། ། ཞེས་དང༌། གང་དག་སྲིད་པར་གྱུར་ཀྱང་སྲིད་པའི་སྐྱོན་ལས་གྲོལ་བ་རྣམས། ། སྟོང་པར་སྨྲ་ཞིང་ལས་ཀྱི་འབྲས་བུ་འང་འདོར་མི་འགྱུར། ། གང་དག་ཤེས་པས་དྲི་མ་བསྲེགས་ཀྱང་བརྩེས་བརླན་པ། ། སྤྱོད་པ་བདག་མེད་དབང་བསྒྱུར་དེ་དག་ཀྱང་དཀྲིས་འགྱུར་ཞེས་སོ། ། ཟླ་བའི་ཞབས་ཀྱིས། །
འདི་རྣམས་ལས་ཀྱི་རྣམས་པར་སྨིན་པའི་ངོ་བོར་བཞག་ཅེ་ན། ཅི་ཁོ་བོ་ཅག་གིས་འདི་རྣམས་ཀྱི་རྣམས་པར་སྨིན་པའི་ངོ་བོ་བཀག་གམ། གལ་ཏེ་མིག་ལ་སོགས་པ་རྣམས་འགོགས་པར་སྒྲུབ་པས་ཇི་ལྟར་མ་བཀག་ཅེ་ན། ཁོ་བོ་ཅག་གིས་རྣམས་པར་དཔྱོད་པ་དོན་རང་བཞིན་ཚོལ་བ་ལྷུར་བྱེད་པ་ཉིད་ཀྱི་ཕྱིར། ཁོ་བོ་ཅག་ནི་འདིར་དངོས་པོ་རྣམས་རང་གི་ངོ་བོས་གྲུབ་པར་འགོག་གི་མིག་ལ་སོགས་པ་བྱས་ཤིང་རྟེན་ཅིང་འབྲེལ་བར་འབྱུང་བའི་ལས་ཀྱི་རྣམས་པར་སྨིན་པ་ཉིད་ནི་མི་འགོག་པའོ། ། དེའི་ཕྱིར་དེ་ཡོད་པས་གང་ཞིག་རྣམས་པར་སྨིན་པ་ཉིད་དུ་བསྙད་པས་མིག་ལ་སོགས་པ་ཡིན་ནོ། ། ༼༤༣༣༽ལས་རྣམས་ཀྱི་རྣམ་པར་སྨིན་པ་ནི་རིགས་པ་བཅུག་ནས་བསམ་པར་མི་ནུས་ཏེ། རེ་ཞིག་ལས་དེ་ཉིད་རང་གི་ངོ་བོས་གྲུབ་པའི་ཕྱིར་རོ། ། གལ་ཏེ་དེ་རང་གི་ངོ་བོས་གྲུབ་པར་གྱུར་ན་དེའི་ཚེ་དུས་ཐམས་ཅད་དུ་རྣམ་པར་མི་འཆད་པར་འགྱུར་ཞིང་རྣམས་པར་སྨིན་པ་བྱུང་ཟིན་པ་ལས་ཀྱང་རྣམས་པར་སྨིན་པར་འབྱུང་བའམ་ཡང་ན་རྣམས་པར་སྨིན་པར་མི་འགྱུར་བ་ཉིད་དེ། རང་བཞིན་གཞན་ཉིད་དུ་བསྒྱུར་བར་མི་ནུས་པའི་ཕྱིར་རོ། །
ལས་ཀྱི་འབྲས་བུ་མཐོང་བ་མེད་པ་ཡང་མ་ཡིན་ནོ། ། དེའི་ཕྱིར་མཁས་པས་འཇིག་རྟེན་པའི་དོན་ལ་ཇི་སྐད་བཤད་པའི་རྣམ་པར་དཔྱད་པ་དེ་ཁོ་ན་ཉིད་མཐོང་བ་དང་རྗེས་སུ་མཐུན་པ་མ་བཅུག་པར་ལས་རྣམས་ཀྱི་རྣམ་པར་སྨིན་པ་བསམ་གྱིས་མི་ཁྱབ་པ་ཉིད་དུ་ཁས་བླངས་ཏེ་སྤྲུལ་པ་ལས་སྤྲུལ་པ་འབྱུང་བའི་ཚུལ་དུ་འཇག་རྟེན་པ་ཐམས་ཅད་ཁས་བླང་བར་བྱའོ། ། ཞེས་སོ། ། དེས་ན་བདེན་པ་གཉིས་རྣམ་པར་ཕྱེ་སྟེ་སྨྲ་བ་ནི་ལུགས་རྨ་མེད་པ་ཡིན་པར་སྙམ་མོ། ། གཉིས་པ། མིག་ལ་སོགས་པ་རང་བཞིན་གྱིས་ཡོད་དེ། དེའི་འབྲས་བུ་རྣམ་ཤེས་མཐོང་བའི་ཕྱིར་ཞེ་ན། ༼༤༣༤༽རྐྱེན་མཚང་ཕྱིར་ཤེས་པ་ནི། ལྟ་བའི་སྔ་རོལ་ཡོད་མ་ཡིན། ། འོན་ཏེ་ཕྱིས་ན་ཤེས་དོན་མེད། །
གསུམ་པ་བྱེད་པ་དོན་མེད་འགྱུར། མིག་གི་ཤེས་པ་ནི་གཟུགས་ལ་བལྟ་བའི་སྔ་རོལ་དུ་ཡོད་པ་མ་ཡིན་ཏེ། དེའི་སྔ་རོལ་དུ་དེ་བསྐྱེད་པའི་རྐྱེན་མ་ཚང་བའི་ཕྱིར། འོན་ཏེ་གཟུགས་ལ་བལྟ་བའི་ཕྱིས་ཡོད་ན་གཟུགས་བལྟ་བ་ལ་མིག་ཤེས་དོན་མེད་པར་ཐལ། ། དེའི་སྔ་རོལ་དུ་བལྟ་བ་ཡོད་པའི་ཕྱིར། འོན་ཏེ་རྟོག་པ་གསུམ་པ་བལྟ་བ་དང་ཤེས་པ་གཉིས་གཅིག་ཆར་དུ་འབྱུང་བར་རྟོག་ན། མིག་ཤེས་སྐྱེ་བ་ལ་ལྟ་བར་བྱ་བའི་བྱེད་པ་དོན་མད་པར་འགྱུར་བར་ཐལ། ལྟོས་མེད་ཅིག་ཆར་འབྱུང་བའི་ཕྱིར་རོ། ། བ་ལང་གི་རྭ་གཡས་གཡོན་བཞིན་ནོ། ། ཅི་སྟེ་སྒྲོན་མ་དང་འོད་བཞིན་ནོ་ཞེ་ན། །
དེ་ལ་བརྒལ་ཞིང་བརྟགས་ལ་མཚུངས་པའི་ཕྱིར། དེ་ནི་འཇིག་རྟེན་པའི་མཐོང་བ་ལས་དེ་ཁོ་ན་ཉིད་དུ་རིགས་པ་མ་ཡིན་ཏེ། ། དེ་ནི་འཇིག་རྟེན་པ་ཁོ་ན་ལ། ཚད་་ཉིད་ཡིན་པའི་ཕྱིར། དེས་དམིགས་པའི་དོན་ཡང་རྫུན་པ་བསླུ་བའི་ཆོས་ཅན་དུ་སྒྲུབ་པའི་ཕྱིར་རོ། ། གསུམ་པ་ལ་གསུམ། མིག་གཟུགས་ལ་བལྟ་བའི་འགྲོས་དང་ལྡན་ན་༼༤༣༥༽ཧ་ཅང་ཐལ་བ་དང༌། གཟུགས་མཐོང་ནས་ལྟ་བའི་ཆེད་དུ་འགྲོ་ན་དགོས་པ་མེད་པ་དང༌། མིག་མ་སོང་བར་ངོ་བོ་ཉིད་ཀྱིས་གཟུགས་འཛིན་ན་ཡུལ་ཀུན་མཐོང་བར་ཐལ་བའོ། ། དང་པོ་ནི།
གལ་ཏེ་མིག་ནི་བལྟ་བའི་བྱེད་པ་པོ་ཡིན་ནོ་ཞེ་ན། མིག་དེ་འགྲོས་དང་ལྡན་གྱུར་ན། ། ཐག་རིང་ཡུན་རིང་གིས་མཐོང་འགྱུར། ། ཧ་ཅང་ཉེ་དང་ཆེས་རིང་དུ། ། གཟུགས་ཏེ་གསལ་བར་ཅི་སྟེ་མིན། མིག་གི་གཟུགས་ལ་བལྟ་ན་ནི་ཡུལ་གྱི་དྲུང་དུ་སོང་ནས་བལྟའམ། མ་སོང་བར་བལྟ། དང་པོ་ལྟར་ན། མིག་དེ་གཟུགས་ལ་བལྟ་བའི་ཚེ་ཡུལ་གྱི་དྲུང་དུ་འགྲོ་བའི་འགྲོས་དང་ལྡན་པར་གྱུར་ན་ཐག་རིང་གི་ཡུལ། དུས་ཡུན་རིང་གིས་མཐོང་དགོས་པར་འགྱུར་ཏེ།
ཕྱི་རོལ་པ་ཁྱོད་ཀྱི་འདོད་པས་མིག་གཟུགས་ཀྱི་ཐོག་ཏུ་ཕྱིན་ནས་མཐོང་བར་འདོད་ཅིང༌།

སྒྲ་རྣ་བར་ཚུར་འོང་ནས་ཐོས་པར་འདོད་པས། དེའི་ཕྱིར་འགྲོས་དང་ལྡན་པ་ལ་རིམ་གྱིས་ཕྱིན་ནས་དམིགས་དགོས་པ་ཚད་མས་གྲུབ་པོ། ། དཔེར་ན་སྐྱེས་བུ་ལམ་དུ་འགྲོ་བས་གླིང་དུ་ཕྱིན་པ་བཞིན་ནོ། ། གལ་ཏེ་མིག་གིས་ཕྱིན་ཀྱང་རུང་མ་ཕྱིན་ཀྱང་རུང་འཕྲད་༼༤༣༦༽ནས་འཛིན་ན་ཧ་ཅང་ཉེ་བའི་མིག་སྨན་དང་ཐུར་མ་སོགས་དང་ཆེས་རིང་དུ་གནས་པའི་གཟུགས་དེ་གསལ་བར་ཅི་སྟེ་མཚུངས་པར་མི་འཛིན་མཚུངས་པར་ཐལ། ཕྲད་ནས་འཛིན་པར་འདོད་པའི་ཕྱིར། འདོད་མི་ནུས་ཏེ་ཡུལ་ལ་ཉེ་རིང་གི་ཁྱད་པར་དམིགས་པའི་ཕྱིར། གཉིས་པ། གལ་ཏེ་གཟུགས་མཐོང་མིག་འགྲོ་ན། ། སོང་བའི་ཡོན་ཏན་འགའ་ཡང་མེད། ། ཡང་ན་བལྟ་བྱར་འདོད་པ་ནི། ། ངེས་ཞེས་བྱ་བ་རྫུན་པར་འགྱུར།
གལ་ཏེ་གཟུགས་མཐོང་ནས་མིག་གཟུགས་ཀྱི་དྲུང་དུ་འགྲོ་ན་སོང་བས་ཡོན་ཏན་འགའ་ཡང་མེད་དེ། གཟུགས་བལྟ་བའི་ཆེད་དུ་ཡིན་ན་མ་སོང་བའི་སྔ་ནས་མཐོང་ཟིན་པའི་ཕྱིར། ཅི་སྟེ་མ་མཐོང་བར་འགྲོ་ན། དེ་ལྟ་ན་ཡང༌། ལྟ་བར་འདོད་པའི་གཟུགས་ཉིད་ངེས་པར་མཐོང་ཞེས་བྱ་བ་རྫུན་པར་འགྱུར་བར་ཐལ། ལོང་བ་ལྟར་མ་མཐོང་བར་བལྟ་བའི་དྲུང་དུ་འགྲོ་བའི་ཕྱིར་རོ། ། གསུམ་པ། མིག་མ་སོང་བར་འཛིན་ན་ནི། ། འགྲོ་བ་འདི་ཀུན་མཐོང་གྱུར་ཏེ། ། གང་ལ་འགྲོ་བ་ཡོད་མིན་པ། །
དེ་ལ་ཉེ་རིང་བསྒྲིབས་པའང་མེད། ཅི་སྟེ་སྐྱོན་འདི་སྤང་འདོད་ནས་མིག་མ་སོང་བར་༼༤༣༧༽ངོ་བོ་ཉིད་ཀྱིས་འཛིན་ན་ནི། འདི་ན་གནས་པའི་མིག་གིས་ཐག་ཉེ་རིང་དང༌། བསྒྲིབས་མ་སྒྲིབས་ཀྱི་འགྲོ་བ་འདི་ཀུན་མཐོང་བར་ཐལ། མིག་གང་ལ་ཡུལ་གྱི་དྲུང་དུ་འགྲོ་བ་ཡོད་པ་མ་ཡིནཔ་གཟུགས་ངོ་བོ་ཉིད་ཀྱིས་མཐོང་བ་དེ་ལ་ཡུལ་ཐག་ཉེ་རིང་མེད་ཅིང་མ་བསྒྲིབས་པ་དང་སྒྲིབ་པ་ལའང་ཁྱད་པར་མི་དགོས་པའི་ཕྱིར་རོ། ། བཞི་པ། ། དངོས་པོ་ཀུན་གྱི་རང་བཞིན་ནི། ། དང་པོ་བདག་ལ་སྣང་འགྱུར་ན། མིག་ནི་མིག་ཉིད་ཀྱིས་འཛིན་པར། ། ཅི་ཡི་ཕྱིར་ན་འཛིན་མ་ཡིན།
ཇི་ལྟར་མེ་ཏོག་ཙམ་པ་ཀ་དང་ཨུཏྤལ་ལ་སོགས་པའི་དྲི་དང་པོ་རང་རང་གི་རྟེན་ལ་དམིགས་ནས་ཕྱིས་དེ་དང་འཕྲད་པ་ལ་ཏིལ་ལ་སོགས་པར་དམིགས་པ་ལྟར། དངོས་པོ་ཀུན་གྱི་རང་བཞིན་ནི། དང་པོར་བདག་ལ་སྣང་བར་འགྱུར་བ་ལུགས་ཡིན་ན་ཏེ། ཡིན་པས། མིག་ལྟ་བྱེད་ཡིན་པས་རང་གི་ངོ་བོ་ཉིད་ཀྱིས་གྲུབ་ན། མིག་ལ་ལྟོས་ནས་ཀྱང་རང་བཞིན་འདོར་མི་སྲིད་པས་མིག་ནི་མིག་ཀྱིས་འཛིན་པར་རྒྱུ་མཚན་གང་གིས་ཕྱིར་ནི་འགྱུར་བ་མ་ཡིན་པར་ཐལ། མིག་གི་དབང་པོ་དེ་༼༤༣༨༽མིག་ལས་སུ་བྱས་པ་ལ་ལྟོས་ནས་ཀྱང་ལྟ་བྱེད་ཀྱི་རང་བཞིནེ་་འདོར་མི་སྲིད་པའི་ཕྱིར། དེས་ན་མིག་གིས་མིག་འཛིན་པ་ཚད་མས་ཁེགས་པས་མིག་ཆོས་ཅན། རང་གི་ངོ་བོ་ཉིད་ཀྱིས་གཟུགས་ལ་བལྟ་བར་བྱེད་པ་མིན་ཏེ། རང་ལ་མི་ལྟ་བའི་ཕྱིར།
བུམ་པ་བཞིན་ནོ། ། མིག་དང་པོ་རང་གི་བདག་ཉིད་ཀྱི་མི་ལྟ་བར་ཡོད་ན་རྗེས་ནས་བལྟ་བར་མི་རུང་ལ། མེད་ན་མིག་རང་གི་རང་ལ་བྱེད་པ་འགལ་བས། མིག་གི་དབང་པོ་ཁོ་ན་བལྟ་བར་འདོད་པ་མི་རིགས་སོ། ། ལྔ་པ། གལ་ཏེ་མིག་འབའ་ཞིག་ལ་གཟུགས་བལྟ་བའི་ནུས་པ་མེད་ཀྱི་རྐྱེན་གསུམ་ཚོགས་པ་ལ་བརྟེན་ནས་གཟུགས་མཐོང་བར་འགྱུར་རོ་ཞེ་ན། ། མིག་ལ་རྣམ་ཤེས་ཡོད་མིན་ཞིང༌། ། རྣམ་ཤེས་ལ་ཡང་ལྷ་མེད་ལ། ། གཉིས་ཀ་གཟུགས་ལ་ཡོད་མིན་ན། ། དེ་དག་གིས་གཟུགས་ཇི་ལྟར་མཐོང༌།
མིག་བེམ་པོ་ཡིན་པས་ཡུལ་རྣམས་པར་ཤེས་པ་ཡོད་པ་མིན་ཞིང་རྣམ་པར་ཤེས་པ་ལ་ཡང་གཟུགས་ལ་ལྟ་བའི་བྱེད་པར་མེད་ལ་བལྟ་བ་དང་རྣམ་ཤེས་གཉིས་ཀ་དམིགས་རྐྱེན་གཟུགས་ལ་ཡོད་པ་མིན་ན་རྐྱེན་ཚོགས་པ་དེ་དག་གི་ངོ་བོ་༼༤༣༩༽ཉིད་ཀྱིས་ཇི་ལྟར་མཐོང༌། ། མཐོང་བ་མི་འཐད་པར་ཐལ། ཡ་གྱལ་གཟུགས་ལ་ཡང་མཐོང་བའི་ནུས་པ་དང་བྲལ་བའི་ཕྱིར། དེའི་རྒྱུ་མཚན་ནི། མིག་གིས་ཡུལ་རྣམ་པར་ཤེས་པ་མ་ཡིན་ཏེ། རྣམ་ཤེས་ཀྱི་རང་བཞིན་མ་ཡིན་པའི་ཕྱིར་དང༌། འབྱུང་གྱུར་བེམ་པོ་ཡིན་པའི་ཕྱིར་དེས་ན་མིག་ལ་ཤེས་པ་མེད་དོ། ། རྣམ་པར་ཤེས་པ་ལ་ཡང་མིག་མེད་དེ། ། དེ་ནི་གཟུགས་ཅན་མ་ཡིན་པའི་ཕྱིར། ལྟ་བ་མེད་ན་ལོང་བ་བཞིན་དུ་གཟུགས་ལ་ཇི་ལྟར་བལྟ།
གཟུགས་ལའང་གཉིས་ཀ་ཡོད་པ་མ་ཡིན་ཏེ། རྣམ་ཤེས་མ་ཡིན་ཏེ། རྟོག་པའི་རང་བཞིན་མ་ཡིན་པའི་ཕྱིར་རོ། ། ལྟ་བ་མ་ཡིན་ཏེ། མིག་མ་ཡིན་པའི་བདག་ཉིད་ཡིན་པའི་ཕྱིར། དེ་ལྟར་དབང་པོ་དང་ཡུལ་དང་རྣམ་པར་ཤེས་པ་རྣམས་དོན་ཕན་ཚུན་མ་ཚང་བ་དེའི་ཕྱིར་ཚོགས་པ་ཡོད་དུ་ཆུག་ཀྱང་གཟུགས་མཐོང་བ་མ་ཡིན་ཏེ། གཟུགས་ལྟ་བའི་ཡན་ལག་མ་ཚང་བའི་ཕྱིར་ལོང་བའི་ཚོགས་བཞིན་ནོ་སྙམ་དུ་དགོངས་སོ། ། གཉིས་པ་ལ་གསུམ། སྒྲ་སྨྲ་བའི་བྱེད་པ་པོ་ཡིན་མིན་བརྟགས་ལ་དགག་པ་དང༌། སྒྲ་དང་འཕྲད་ནས་འཛིན་མི་༼༤༤༠༽འཛིན་བརྟགས་ལ་དགག་པ་དང༌།
སྒྲའི་ཆ་དང་པོ་མི་འཛིན་པ་ལ་གནོད་པ་བསྟན་པའོ། ། དང་པོ། གལ་ཏེ་སྨྲ་ཞིང་སྒྲ་འདོན། ། གང་གིས་སྨྲ་བ་པོར་མི་འགྱུར། ། འོན་ཏེ་མི་སྨྲ་བར་འགྲོ་ནའང༌། ། གང་གིས་དེ་ལ་ཤེས་པ་བསྐྱེད། དེ་ཁོ་ན་ཉིད་དུ་གཟུགས་ལྟ་བར་མི་འོས་པ་ལྟར་སྒྲ་མཉན་པར་ཡང་མི་འོས་ཏེ། སྒྲ་ཐོས་ན་ཉན་པའི་ཡུལ་དུ་ཕྱིན་པའ་མ་ཕྱིན་པ་ཞིག་ཐོས་གྲངས། དང་པོ་ལྟར་ན་སྒྲ་ཉན་ཤེས་ཀྱི་ཡུལ་དུ་འགྲོ་བ་ན་སྒྲ་འབྱིན་ཅིང་འགྲོའམ། སྒྲ་མེད་པར་འགྲོ །
དང་པོ་ལྟར་ན་གལ་ཏེ་སྨྲ་ཞིང་སྒྲ་དེ་ཉན་ཤེས་ཀྱི་དྲུང་དུ་འགྲོ་ན། རྒྱུ་མཚན་གང་གིས་སྨྲ་བ་པོར་མི་འགྱུར། ལྷས་བྱིན་ལྟར་སྒྲ་སྒྲོགས་ཅིང་འགྲོ་བའི་ཕྱིར། འདོད་ན་སྒྲ་མིན་པར་ཐལ་ལོ། འོན་ཏེ་མི་སྨྲ་བར་ཉན་ཤེས་དྲུང་དུ་འགྲོ་ན་རྒྱུ་མཚན་གང་གིས་སྒྲ་དེ་ལ་དམིགས་པའི་ཤེས་པ་བསྐྱེད། སྒྲ་ཅི་ཡང་མ་གྲགས་པའི་ཕྱིར། མ་བཟུང་བ་དེ་ཉིད་ཡོད་པ་མ་ཡིན་པས་སོ། ། གཉིས་པ། གལ་ཏེ་ཕྲད་དེ་སྒྲ་འཛིན་ན། ། སྒྲ་ཡི་དང་པོ་གང་གིས་འཛིན། །
སྒྲ་ནི་རྐྱང་པར་མི་འོང་ན། ། རིང་བུ་ཇི་ལྟར་འཛིན་པར་འགྱུར། གཞན་ཡང་གལ་ཏེ་རྣ་བའི་དབང་པོ་དང་འཕྲད་དེ་སྒྲ་འཛིན་ན་འཕྲད་པའི་༼༤༤༡༽སྔ་རོལ་གྱི་སྐད་ཅིག་དང་པོའི་སྒྲ་དེ་གང་གིས་འཛིན། འཛིན་བྱེད་མེད་པར་ཐལ། རྣ་བའི་དབང་པོས་ཀྱང་མི་འཛིན་ཏེ། རང་སྐྱེས་ནས་འཕྲད་པ་ལ་སྐད་ཅིག་དང་པོ་ལ་རང་སྐྱེས་གཉིས་པ་ལ་འཕྲད་དགོས་པའི་ཕྱིར་རོ། ། དེ་ལས་གཞན་གྱིས་ཀྱང་མི་འཛིན་པའི་ཕྱིར། འདོད་ན་སྒྲ་མིན་པར་ཐལ། སྒྲ་ནི་འབྱུང་བ་བཞི་དང་གཟུགས་དྲི་རོ་རེག་བཞི་སྟེ་བརྒྱད་སྒྲ་རང་གི་དང་དགུའི་བདག་ཉིད་ཅན་ཡིན་པས་རྐྱང་པར་མི་འོང་ན་ཏེ་མ་ཡིན་པ་གྲུབ་བདེ་རྫས་གཅིག་པས། སྒྲ་ཙམ་རེང་བུ་གཞན་དང་མ་འདྲེས་པ་ཇི་ལྟར་འཛིན་པར་འགྱུར།
དེ་དང་གྲུབ་བདེ་རྫས་གཅིག་པའི་ཐ་མི་དད་པའི་དྲི་ལ་སོགས་པ་ཡང་འཛིན་པར་ཐལ། ཁྱོད་ལྟར་ན་སྒྲ་བཞིན་དུ་དེ་དག་ཀྱང་རྣ་བའི་དབང་པོ་དང་འཕྲད་དགོས་པའི་ཕྱིར། ཡང་ན་དྲི་ལ་སོགས་པ་མིའཛིན་པ་བཞིན་དུ་སྒྲ་ཡང་མི་འཛིན་པར་ཐལ་བ་དང༌། སྒྲ་འཛིན་ན་དེ་དག་ཀྱང་འཛིན་པར་ཐལ། གྲུབ་བདེ་རྫས་གཅིག་པའི་ཕྱིར་དེ་ལྟར་མ་ཡིནཔས་སྒྲ་འཕྲད་པའི་ཡུལ་ཉིད་དུ་མ་གྲུབ་བོ། ། གསུམ་པ། གལ་ཏེ་དེའི་དང་པོ་མ་བཟུང་ན་དེའི་ཚེ་ཉེས་པ་ཅི་ཡོད་ཅེས་ན། སྒྲ་ཉིད་ཉམས་༼༤༤༢༽པའི་ཕྱིར། ཇི་སྲིད་སྒྲ་ཐོས་མ་གྱུར་པ། ། དེ་ཡི་བར་དུ་སྒྲར་མི་འགྱུར། །
སྒྲ་མེད་པར་ཡང་མཐར་སྒྲ་ཉིད། ། འགྱུར་ན་དེ་ནི་མི་རིགས་སོ། ། ཇི་སྲིད་སྒྲ་ཐོས་པར་མ་གྱུར་པ་དེ་ཡི་བར་དུ་སྒྲར་མི་འགྱུར་ཏེ། རྣ་བའི་ཡུལ་མིན་པའི་ཕྱིར་དྲི་ལ་སོགས་པ་བཞིན། ཐོས་པ་ན་སྒྲར་འགྱུར་རོ་ཞེ་ན། དངཀྵཔོ་སྒྲ་ཡི་ངོ་བོར་མེད་པ་ཡང་མཐར་སྒྲ་ཉིད་དུ་འགྱུར་ན་དྲི་ལ་སོགས་པ་ཡང་དེར་ཐལ། དངོས་པོ་རྟག་པ་ལ་དེ་ནི་མི་རིགས་ཏེ། དྲི་ལ་སོགས་པ་དང་པོར་སྒྲ་ཉིད་དུ་མཐོང་བ་མ་ཡིན་པ་དེ་ཉིད་ཕྱིས་སྒྲར་འགྱུར་བ་མི་རིགས་པ་བཞིན། སྒྲ་ཉིད་རྟག་པ་དང་པོ་ཉིད་དུ་ཐོས་པ་མིན་པར་གྱུར་པ་དེ་ཕྱིས་རྣ་བའི་དབང་པོས་ཐོས་པ་སྒྲ་ཉིད་དུ་ཇི་ལྟར་འགྱུར་ཏེ་མི་འགྱུར་རོ། ། དེ་ནི་ཕ་རོལ་པོའི་ཞེ་འདོད་རྟག་པ་ལ་གནོད་པ་དངོས་སུ་བསྟན་པས་ཡུལ་ཅན་ལ་ལྟོས་ནས་དང་པོ་དང་ཕྱིས་ཞེས་སྐད་ཅིག་མ་ཤུགས་ཀྱིས་འགྲུབ་པ་ཡིན་ནོ། །
མདོ་ལས། ། ཡིད་དུ་འོང་བའི་སྒྲ་གང་ཐོས་གྱུར་པ། ། དེ་ནི་ནམ་ཡང་ནང་དུ་ཞུགས་པ་མད། ། དེ་ཡིས་འཕོ་བ་རྙེད་པ་མི་འགྱུར་མོད། ། རྟོག་པའི་དབང་གིས་སྒྲ་ནི་འབྱུང་བར་འགྱུར། ། ཞེས་དང༌། ། དཔེར་ན་ཤིང་དང་རྒྱུད་ལ་བརྟེན་བྱས་ལ། ། ༼༤༤༣༽ལས་པས་རྩོལ་བ་བྱས་པ་གསུམ་ཚོགས་ན། ། སྒྲོགས་བྱེད་པི་ཝང་གླིང་བུ་ལ་སོགས་པ། ། དེ་དག་ལས་ནི་སྒྲ་ཡང་འབྱུང་བར་འགྱུར། །
དེ་ནས་མཁས་པ་ལ་ལས་བརྟགས་བྱ་སྟེ། ། དེ་ནི་གང་ནས་འོང་ལ་གར་སོང་ཞེས། ། ཕྱོགས་དང་ཕྱོགས་མཚམས་ཀུན་ཏུ་བརྟགས་བྱས་ན། ། སྒྲ་ཡི་འགྲོ་བའམ་འོང་བ་མི་དམིགས་སོ། ། ཞེས་གསུངས་པ་ལྟ་བུའོ། ། གཉིས་པ། དེ་ལྟར་རེ་ཞིག་དབང་པོ་རནམས་ལ་ཡུལ་འཛན་པའི་ནུས་པ་མེད་པར་བརྗོད་ནས་ཡིད་ལ་ཡང་ཡུལ་དེ་འཛིན་པའི་ནུས་པ་མེད་པར་བསྟན་པ་ཁོ་ན་རེ། སེམས་ཡུལ་གྱི་དྲུང་དུ་སོང་ནས་འཛིན་ཏོ་ཞེ་ན། མི་རིགས་ཏེ། ། དབང་པོ་རྣམས་དང་བྲལ་སེམས་ཀྱིས། །
སོང་སྟེ་ཅི་ཞིག་བྱེད་པར་འགྱུར། ། དེ་ལྟ་ཡིན་ན་རྟོག་འདི་ནི། ། རྟག་ཏུ་ཡིད་མེད་ཅི་སྟེ་མིན། ། ཉན་པའི་ཤེས་པ་རྣ་བའི་དབང་པོ་དང་ལྷན་ཅིག་ཡུལ་གྱི་དྲུང་དུ་མི་འགྲོ་སྟེ། ། དབང་པོ་ལུས་ཁོ་ན་ལ་གནས་པའི་ཕྱིར། དབང་པོ་རྣམས་དང་བྲལ་བའི་བར། ཉན་ཤེས་ལ་སོགས་པའི་སེམས་ཀྱིས་ཡུལ་དུ་སོང་སྟེའང༌། ཉན་པ་དང་བལྟ་བ་ལ་སོགས་པའི་བྱ་བ་ཅི་ཞིག་བྱེད་པར་འགྱུར། ལོང་བ་ལ་སོགས་པ་བཞིན་དུ་ཡུལ་འཛིནཔའི་༼༤༤༤༽ནུས་པ་མད་པའི་ཕྱིར་རོ། ། ནུས་པ་ཡོད་ན་ལོངས་བས་ཀྱང་མཐོང་བར་ཐལ།
རྒྱུ་མཚན་དབང་པོ་རྣམས་དང་བྲལ་བའི་སེམས་ལ་མཚུངས་པའི་ཕྱིར། ། སེམས་ཡུལ་ཐོག་ཏུ་འགྲོས་ཏེ་དོན་དམིགས་ན་དེའི་ཚེ་ཡང་དོན་རྟོགས་པ་མཐར་ཐུག་པ་མད་པར་ཐ། ཡུལ་མཐར་ཐུག་པ་མེད་པ་དེ་ལས་མི་ལྡོག་པའི་ཕྱིར་རོ། ། དེས་ན་དེ་ལྟར་ཡིན་པ་དང་སྲོག་སྟེ་བདག་དེ་ནི་རྟག་ཏུ་ཡིད་མེད་པ་ཅི་སྟེ་མིན། དེ་ལྟར་རིགས་པས་དཔྱད་ན་ཡུལ་དབང་རྣམ་ཤེས་རྣམས་ལ་ཡུལ་འཛིན་པའི་ནུས་པ་རང་གི་ངོ་བོས་གྲུབ་པ་མེད་ན་དེ་རྣམས་དང་བྲལ་བའི་བདག་ནི་ཆེས་བེམ་པོ་ཀ་བུམ་བཞིན་དུ་འགྱུར་བས་དེ་ལའང་ཡུལ་འཛིན་པ་མེད་པར་རིགས་པས་འགྲུབ་བོ། ། དེ་ལྟར་དཔྱད་ན་བདག་དེ་ཡང་ཡུལ་དབང་རྣམ་ཤེས་རྣམས་བཞིན། དོན་དམ་པར་མ་གྲུབ་པར་མ་ཟད་ཐ་སྙད་ཙམ་དུ་ཡང་བཞག་མི་ནུས་པས་རང་བཞིན་གྱི་སྟོང་པར་འགྱུར་རོ། ། གཉིས་པ། འཛིན་བྱེད་ཡུལ་ཅན་རང་བཞིན་གྱིས་གྲུབ་པ་དགག་པ་ལ་གཉིས། འདུ་ཤེས་ཕུང་པོའི་མཚན་ཉིད།
དེ་རང་བཞིན་གྱིས་གྲུབ་པ་དགག་པའོ། ། དང་པོ། དབང་དོན་དེ་དག་རང་བཞིན་མེད་ན་དེ་དག་ཐུན་མོང་༼༤༤༥༽མིན་པར་ཡོངས་སུ་གཅོད་པའི་འདུ་ཤེས་ཀྱི་ཕུང་པོ་མེད་པར་འགྱུར་རོ་ཞེ་ན། ། སྔར་མཐོང་བ་ཡི་དོན་གང་ཞིག ། ཡིད་ཀྱིས་སྨིག་རྒྱུ་ལྟར་འཛིན་པ། དེ་ནི་ཆོས་ཀུན་རྣམ་བཞག་ལ། ། འདུ་ཤེས་ཕུང་པོ་ཞེས་བྱའོ། ། རིགས་པས་དཔྱད་པ་ན་དེ་ཡང་མེད་མོད་ཀྱི་ཐ་སྙད་དུ་མེད་པ་མ་ཡིན་ཏེ། གཟུགས་ལ་སོགས་པ་སྔར་མཐོང་བའི་དོན་གང་ཞིག་ཡིད་ཀྱི་ཐུན་མོང་མིན་པའི་དོན་འཛིན་པར་བྱེད་དེ། དཔེར་ན་སྨིན་རྒྱུ་ལ་ཆུའི་བག་ཙམ་མེད་ཀྱང་ཆུའི་རྣམ་པ་ཅན་གྱི་འདུ་ཤེས་འབྱུང་བ་ལྟར་ཡུལ་གྱི་ཐུན་མོང་མིན་པའི་རྣམ་པ་འཛིན་པ་དེ་ནི་ཆོས་ཀུན་གྱི་ཐུན་མོང་མིནཔའི་མཚན་མ་རྣམ་པར་བཞག་པའི་སེམས་བྱུང་ལ་འདུ་ཤེས་ཀྱི་ཕུངཔོ་ཞེས་བྱའོ། །
དེས་ན་འདུ་ཤེས་རང་བཞིན་གྱིས་མ་གྲུབ་པས་བཞག་པའི་ཆོས་རྣམས་རང་བཞིན་མེད་པ་སྨིག་རྒྱུ་ལ་ཆུར་འཁྲུལ་པ་བཞིན་ནོ། ། གཉིས་པ། འདུ་ཤེས་ཀྱི་ཕུང་པོ་རང་བཞིན་གྱིས་མད་ན་ཆོས་ཐམས་ཅད་བཞག་མི་ནུས་སོ་ཞེ་ན། སྐྱོན་མེད་དེ། མིག་དང་གཟུགས་ལ་བརྟེན་ནས་ཡིད། ། སྒྱུ་མ་བཞིན་དུ་སྐྱེ་བར་འགྱུར། ། གང་ལ་ཡོད་པ་ཉིད་ཡོད་དེ། ། སྒྱུ་མ་ཞེས་བྱར་མི་རིགས་སོ། ། རང་གི་༼༤༤༦༽ངོ་བོས་མེད་ཀྱང་མིག་དང་གཟུགས་ལ་བརྟེན་ནས་ཡིད་སྒྱུ་མ་བཞིན་དུ་སྐྱེ་བར་འགྱུར་བའི་ཕྱིར་རོ། ། ཆོས་གང་ལ་ཡོད་པ་ཉིད་ངོ་བོ་ཉིད་ཀྱིས་ཡོད་པ་དེ་ལ་སྒྱུ་མ་ཞེས་བྱར་མི་རིགས་ཏེ། །
མདོ་ལས། དགེ་སློང་དག་དཔེར་་སྒྱུ་མ་མཁན་ནམ་སྒྱུ་མའི་མཆན་བུ་ཞིག་གིས་ལམ་པོ་ཆེའི་བཞིར་མདོག་སྒྱུ་མའི་ལས་རྣམ་པ་སྣ་ཚོགས་སྟོན་པ་འདི་ལྟ་སྟེ། གླང་པོ་ཆེའི་ཚོགས་དང༌། རྟའི་ཚོགས་དང༌། ཤིང་རྟའི་ཚོགས་དང༌། དཔུང་བུ་ཆུང་གི་ཚོགས་དང་ཞེས་རྒྱ་ཆེར་འབྱུང་ཞིང༌། དེ་སྐྱེས་བུ་མིག་དང་ལྡན་པ་ཞིག་ལྟ་བར་བྱེད། སེམས་པར་བྱེད་ཚུལ་བཞིན་དུ་ཡོངས་སུ་རྟོགས་པར་བྱེད་པ་ལྟ་ཞིང་སེམས་ལ་ཚུལ་བཞིན་དུ་ཡོངས་སུ་རྟོགས་པ་དེ་ལ་ཡོད་པ་མ་ཡིནཔར་ཡང་སྣང༌། གསོག་དང་གསོབ་དང་སྙིང་པོ་མེད་པར་ཡང་སྣང་ངོ༌། ། དེ་ཅྀ་སླད་དུ་ཞེ་ན།
ཅི་སྒྱུ་མ་བྱས་པ་དེ་ལ་སྙིང་པོ་ལྟ་ཡོད་དམ། དགེ་སློང་དག་དེ་བཞིན་དུ་རྣམ་པར་ཤེས་པ་གང་ཅི་ཡང་རུང་བ་འདས་པ་དང་མ་འོང་བ་དང་ད་ལྟར་བྱུང་བའམ་ནང་གིའམ། ཕྱིའི་འམ། རགས་པའམ། ཕྲ་བའམ། ངན་པའམ་གྱ་ནོམ་པའམ་ཐག་རིང་པོ་ན་ཡོད་པ་གང་ཡིན་༼༤༤༧༽པའམ། ཉེ་བ་ན་ཡོད་པ་གང་ཡིན་པ་དེ་དགེ་སློང་ཞིག་ལྟ་བར་བྱེད། སེམས་པར་བྱེད། ཚུལ་བཞིན་དུ་ཡོངས་སུ་རྟོགས་པར་བྱེད་པ་ན་ལྟ་ཞིང་སེམས་ལ་ཚུལ་བཞིན་ཡོངས་སུ་རྟོགས་པར་བྱེད་པ་དེ་ལ་ཡོད་པ་མ་ཡིན་པར་སྣང༌། གསོག་དང་གསོབ་དང་སྙིང་པོ་མེད་པ་དང་ནད་དང་འབྲས་དང༌།
ཟུག་རྔུ་དང་སྡིག་པ་དང་མི་རྟག་པ་དང༌། སྡུག་བསྔལ་དང་སྟོང་པ་དང༌། བདག་མེད་པར་གསུངས་སོ། ། དེ་ཅིའི་སླད་དུ་ཞེ་ན། ཅི་རྣམ་པར་ཤེས་པའི་ཕུང་པོ་འདི་ལ་སྙིང་པོ་ལྟ་ཡོད་དམ་ཞེས་གསུངས་པས་ཇི་ལྟར་དམིགས་པ་དེ་ལྟར་རྣམ་པར་དཔྱད་ན་རང་བཞིན་ངོ་བོས་མེད་པའི་ཕྱིར། འདུ་ཤེས་པ་སྒྱུ་མའི་བུད་མེད་དང་འདྲ་བར་ངེས་སོ། ། གསུམ་པ། ཅི་ནས་ཀྱང་དབང་པོ་རྣམས་ཡུལ་ལ་འཛིན་པ་མི་སྲིད་ལ། མིག་དང་གཟུགས་ལ་བརྟེན་ནས་མིག་གི་རྣམ་པར་ཤེས་པ་སྐྱེའོ་ཞེས་བྱ་བ་འདི་ནི་ངོ་མཚར་བ་ཞིག་གོ་ཞེ་ན། ། གང་ཚེ་མཁས་པས་ས་སྟེང་ན། །
ངོ་མཚར་མིན་པ་འགའ་མེད་པ། ། དེ་ཚེ་དབང་རྟོགས་དེ་འདྲ་ལ། ། ཡ་མཚན་ཞེས་བྱར་ཅི་ཞིག་ཡོད། ། དེ་ཁོ་ན་ངོ་མཚར་གྱི་རྒྱུ་མ་ཡིན་ཏེ། རིགས་ལས་༼༤༤༨༽རྣམ་པར་དཔྱད་པའི་ཚེ་ས་བོན་འགགས་པ་དང་མ་འགགས་པ་ལས་མྱུ་གུ་འབྱུང་བ་སོགས་མི་རིགས་ལ་ས་བོན་ལ་བརྟེན་ནས་མྱུ་གུ་སྐྱེ་བ་ཡང་ཡིན་པ་དང༌། དེ་བཞིན་དུ་བྱས་ཤིང་བསགས་པའི་ལས་འགགས་ནས་ཡུན་རིང་པོར་ལོན་པ་འགར་ཡང་གནས་པ་མེད་མོད་ཀྱི། འོན་ཀྱང་འགགས་ནས་བསྐལ་པ་དུ་མས་ཆོད་པའི་ལས་ལས་ཀྱང་འབྲས་བུ་བརྟེན་ནས་འབྱུང་བ་དང༌། བུམ་པ་ལ་སོགས་པ་རྣམས་རང་གི་རྒྱུ་ལས་དེ་ཉིད་དང་གཞན་དུ་རྣམ་པ་ལྔར་དཔྱད་ན་ཡོད་པ་མ་ཡིན་མོད། དེ་ལྟ་ནའང་རྟེན་ནས་བརྟགས་པ་སྤྲདརྩི་དང་ཆུ་དང་འོ་མ་སོགས་འཛིན་པའི་བྱ་བ་རུང་བ་རྟེན་ཅིང་འབྲེལ་བར་འབྱུང་བའི་ཆོས་སྣང་བ་དང་སྟོང་པ་དབྱེར་མེད་པ་བྱ་བྱེད་ཐམས་ཅད་འཐད་པ་འདི་ལ་ངོ་མཚར་མི་ཆེའམ། གང་གི་ཚེ་མཁས་ལས་སྟེང་ན།
མིག་འཁྲུལ་ལྟ་བུའི་ངོ་མཚར་ཅན་མིན་པ་ཅང་མེད་པ་དེའི་ཚེ་དབང་ཤེས་རང་བཞིན་མེད་པས་དོན་རྟོགས་པ་ལ་དགོས་སུ་ཡ་མཚན་ཞེས་བྱ་བ་ཅི་ཞིག་ཡོད། དབང་ཤེས་ཀྱི་ཡུལ་རྟོགས་པ་རྟེན་འབྲེལ་རང་བཞིན་མེད་པར་གནས་པ་རྟོགས་སུ་མ་ཟིན་ན་ཡང༌། དེའི་ཡུ་རྟོགས་པ་ཙམ་ཀུན་ལ་ཐུན་མོང་༼༤༤༩༽ཡིན་པའི་ཕྱིར། འཕགས་པས། ། དེ་ཕྱིར་སྟེང་པའི་དངོས་རྣམས་ལ། ། ལས་ཀྱི་འབྲས་བུ་བསྟེན་པ་གང༌། ། ངོ་མཚར་བས་ཀྱང་འདི་ངོ་མཚར། ། རྨད་བྱུང་བས་ཀྱང་འདི་རྨད་བྱུང༌། ། ཞེས་གསུངས་སོ། ། གཉིས་པ། །
འགལ་མེའི་འཁོར་ལོའི་སྤྲུལ་པ་དག ། རྨི་ལམ་སྒྱུ་མ་ཆུ་ཟླ་དང༌། ། ཁུག་སྣ་ནང་གི་བྲག་ཆ་དང༌། ། སྨིག་རྒྱུ་སྤྲིན་དང་སྲིད་པ་མཚུངས། གང་གི་ཕྱིར། དེ་ལྟར་རང་གི་ངོ་བོས་མ་སྐྱེས་ལ་རྐྱེན་ཇི་ལྟར་དེ་ལྟར་རྟེན་འབྲེལ་རང་བཞིན་མེད་པ་ལ་མཁས་པ་རྣམས་ལ། ཇི་ལྟར་མེ་དང་བཅས་པའི་ཡོག་པ་མྱུར་དུ་བསྐོར་བའི་འགྲོས་ཏེ། མཐོང་བ་ཕྱིན་ཅི་ལོག་གི་རྒྱུ་ཡིན་པའི་ཕྱིར་འཁོར་ལོ་རྣམ་པར་དམིགས་པར་འགྱུར་མོད། འཁོར་ལོ་རང་གི་ང་བོས་ཡོད་པ་མ་ཡིནཔ་དང༌། སྤྲུལ་པའི་ཏིང་ངེ་འཛིན་གྱི་རྐྱེན་ལས་འབྱུང་བའི་བུད་མེད་དག་ཡོད་པ་མིན་ཀྱང༌།
ཆགས་ཅན་རྣམས་ལ་འདོད་ཆགས་ཀྱི་རྒྱུར་འགྱུར་ཞིང༌། དེ་བཞིན་དུ་ཐུབ་པའི་ཏིང་ངེ་འཛིན་ལས་སྤྲུལ་པའི་ཐུབ་པ་རྣམས་རང་གི་ངོ་བོས་མེད་ཀྱང་སྐལ་པ་དང་ལྡན་པའི་སྐྱེ་བོ་མ་ལུས་པའི་ཡིད་ཀྱི་མུན་པ་༼༤༥༠༽འཇོམས་ཞིང་ཕན་བདེའི་རྒྱུར་འགྱུར་བ་དང༌། སད་པའི་བདག་ཉིད་ལྟར་གཉིད་དང་མཚུངས་པར་ལྡན་པའི་རྣམ་པར་ཤེས་པ་དང་ལྡན་པའི་རྐྱེན་ཅན་རྨི་ལམ་གྱི་ལུས་རང་བཞིན་པ་མེད་ཀྱང་བདག་ལ་ཆགས་པ་ཕྱིན་ཅི་ལོག་གི་རྒྱུ་ཡིན་པ་དང༌། སྒྱུ་མ་མཁན་གྱིས་སྤྲུལ་པའི་ན་ཆུང་བདེན་པ་མེད་ཀྱང་མི་ཤེས་པའི་སྐྱེ་བོ་སེམས་རྨོང་པར་བྱེད་པ་དང༌། ཟླ་བ་དངོས་ཀྱི་སྟོང་པའི་ཆུ་ཟླ་རྟན་ཅིང་འབྲེལ་བར་འབྱུང་བའི་སྟོབས་ཀྱིས་བྱིས་པ་རྣམས་ཟླ་བ་ཕྱིན་ཅི་ལོག་གི་རྒྱུར་འགྱུར་བ་དང༌། ཁུག་སྣ་བྱུང་བ་རྒྱང་རིང་པོ་ན་གནས་པ་དུ་བར་མཐོང་བའི་རྒྱུར་འགྱུར་བ་དང༌། རིའི་ཆང་ཚིང་དང་རི་ཁྲོད་ཀྱི་སུ་དང༌། བྲག་གི་ཟབ་རྣམས་ཀྱིས་ནང་གི་བྲག་ཆ་སྐྱེ་བོ་རྣམས་ལ་ཡོད་པའི་སྒྲར་རློམ་སེམས་པ་བསྐྱེད་པ་དང༌། ཡུལ་དང་དུས་ཀྱི་ཁྱད་པར་དུ་ཉེ་བར་ལྷག་པའི་ཉི་མའི་འོད་ཟེར་ཀྱི་རྟེན་ཅན་གྱི་སྨིག་རྒྱུ་ཆུའི་ངོ་བོས་དབེན་བཞིན་རི་དྭགས་སོགས་སྙོམ་པས་གདུང་བ་ལ་ཆུར་འདུ་ཤེས་པ་བསྐྱེད་པ་དང༌། སྤྲིན་ཐག་རིང་པོར་གནས་པས་རི་ལ་སོགས་པའི་རྣམ་པར་འཕྲུལ་བ་བསྐྱེད་པ་ནི་རྟེན་ཅིང་འབྲེལ་བར་འབྱུང་བའི་རང་༼༤༥༡༽བཞིན་བྱ་བྱེད་ཐམས་ཅད་འཐད་པའི་ཚུལ་ཀུན་ལ་བདེན་མེད་དུ་གྲགས་པའི་དཔེ་དེ་དག་ལྟར་ཤེས་པར་བྱའོ། །
མདོ་ལས། ། ཇི་ལྟར་བུ་མོ་གཞོན་ནུའི་རྨི་ལམ་ན། བུ་ཕོ་འབྱུང་ཞིང་ཤི་བ་དེ་མཐོང་ནས། ། བྱུང་ནས་དགའ་ཞིང་ཤི་ནས་མི་དགའ་ལྟར། ། ཆོས་རྣམས་ཐམས་ཅད་དེ་བཞིན་ཤེས་པར་གྱིས། ། སྒྱུ་མ་བྱེད་པ་དག་གིས་གཟུགས་སྤྲུལ་ཏེ། ། རྟ་དང་གླིང་པོ་ཤིང་རྟ་སྣ་ཚོགས་ཀྱིས། ། དེ་ལ་ཇི་ལྟར་སྣང་བ་འགའ་ཡང་མེད། ། ཆོས་རྣམས་ཐམས་ཅད་དེ་བཞིན་ཤེས་པར་གྱིས། ། ཇི་ལྟར་ནམ་མཁའ་དྭངས་པར་ཟླ་ཤར་བ། །
དེ་ཡི་གཟུགས་བརྙན་དྭངས་པའི་མཚོར་སྣང་སྟེ། ། ཟླ་བ་ཆུ་ཡི་ནང་དུ་འཕོས་པ་མེད། ། ཆོས་ཀུན་མཚན་ཉིད་དེ་འདྲ་ར་ཤེས་པར་གྱིས། ། བྲག་ཕུག་རི་རྫོངས་ཆུ་ཀླུང་ངོགས་དག་ཏུ། ། དེ་དག་ལ་བརྟེན་བྲག་ཆ་འབྱུང་ཇི་ལྟར། ། དེ་བཞིན་འདུས་བྱས་འདི་ཀུན་ཤེས་པར་བགྱིས། ། འགྲོ་བ་ཐམས་ཅད་སྒྱུ་མ་སྨིག་རྒྱུ་མཚུངས། ། ཇི་ལྟར་སོས་ཀའི་ཉི་མ་ཕྱེད་དུས་ན། ། སྐྱེས་བུ་སྐོམ་པས་གདུང་ཞིང་འགྲོ་བ་ཡིས། ། སྨིག་རྒྱུ་དག་ལ་ཆུ་ཡི་ཕུང་པོར་མཐོང༌། །
ཆོས་རྣམས་ཐམས་ཅད་དེ་བཞིན་ཤེས་པར་གྱིས། ༼༤༥༢༽སྨིག་རྒྱུ་ལ་ཡང་ཆུ་ནི་ཡོངས་མེད་ན། ། སེམས་ཅན་རྨོངས་པ་དེ་ལ་འཐུང་འདོད་དེ། ། མི་བདེན་ཆུ་ནི་བཏུང་བར་ཡོང་མི་ནུས། ། ཆོས་རྣམས་ཐམས་ཅད་དེ་བཞིན་ཤེས་པར་གྱིས། ། ཇི་ལྟར་བར་སྣང་ཅུང་ཟད་སྤྲིན་མད་པར། ། སྐད་ཅིག་ཏུ་ནི་སྤྲིན་གྱི་དཀྱིལ་འཁོར་སྣང༌། ། ཐོག་མ་གང་ནས་བྱུང་བར་ཤེས་པར་བྱ། ། ཆོས་རྣམས་ཐམས་ཅད་དེ་བཞིན་ཤེས་པར་གྱིས། ། ཇི་ལྟར་སྨིག་རྒྱུ་དྲི་ཟའི་གྲོང་ཁྱེར་དང༌། །
སྒྱུ་མ་ཇི་བཞིན་རྨི་ལམ་ཇི་ལྟ་བུར། ། མཚན་མ་བསྒོམ་པ་ངོ་བོ་ཉིད་ཀྱིས་སྣང༌། ། ཆོས་རྣམས་ཐམས་ཅད་དེ་བཞིན་ཤེས་པར་གྱིས། ། ཞེས་གསུངས་སོ། ། གཉིས་པ་ལེའུའི་མཚན་ནི། བྱང་ཆུབ་སེམས་དཔའི་རྣལ་འབྱོར་སྤྱོད་པ་བཞི་བརྒྱ་པ་ལས། དབང་པོ་དང་དོན་དགག་པ་བསྒོམ་པ་བསྟན་པ་སྟེ། རབ་ཏུ་བྱེད་པ་བཅུ་གསུམ་པའི་རྣམ་པར་བཤད་པའོ། ། ལྔ་པ་མཐར་འཛིན་པ་དགག་པ་ལ་གཉིས། ལེའུའི་གཞུང་བཤད་པ་དང༌། །
ལེའིའི་མཚན་བསྟན་པའོ། ། དང་པོ་ལ་བཞི། དངོས་པོ་རང་བཞིན་གྱིས་སྟོང་པར་སྒྲུབ་པ་དང༌། དངོས་པོ་རྟག་པ་དང་བདེན་པར་འཁྲུལ་པའི་རྒྱུ་དང༌། རང་བཞིན་མེད་༼༤༥༣༽པ་སྒྲུབ་པའི་རིགས་པ་བསྡུས་ཏེ་བསྟན་པ་དང༌། རང་བཞིན་མེད་པ་རྟོགས་པའི་དགོས་པ་བསྟན་པའོ། ། དང་པོ་ལ་གཉིས། མདོར་བསྟན་པ། རྒྱས་པར་བཤད་པའོ། ། དང་པོ་ནི།
འདིར་སྨྲས་པ། གོང་དུ་བསྟན་པ་དེ་ལྟར་གལ་ཏེ་རྟེན་ཅིང་འབྲེལ་བར་འབྱུང་བའི་ཕྱིར་སྲིད་པ་འགལ་མེའི་འཁོར་ལོ་དང༌། སྤྲུལ་པ་དང་རྨི་ལམ་ལ་སོགས་པ་ལྟར་རང་བཞིན་མེད་ན་གང་ཞིག་ལ་རང་བཞིན་ཡོད་ཅེ་ན། དངོས་པོ་འགའ་ཡང་རང་བཞིན་བརྟགས་པར་མི་ནུས་ཏེ། ། དངོས་པོ་གང་ཞིག་གཞན་འགའ་ལའང༌། རགས་ལས་པར་ནི་མི་འགྱུར་ན། ། དེ་ཡི་བདག་ཉིད་འགྲུབ་འགྱུར་ན། ། དེ་ནི་གང་ནའང་ཡོད་མ་ཡིན། འདི་ལྟར་དངོས་པོ་གང་ཞིག་རང་གི་ངོ་བོ་ཉིད་ཀྱིས་གྲུབ་ན་གཞན་འགའ་ལ་ཡངཀྵརགས་ལས་པར་ནི་མི་འགྱུར་ན་རང་དབང་དུ་གྲུབ་པ་དང༌། གཞན་ལ་རག་མ་ལས་པའི་དངོས་པོ་ཅུང་ཟད་ཀྱང་མེད་དོ། །
གལ་ཏེ་རང་བཞིན་གྱིས་ཡོད་ན་དེ་དོན་དམ་དཔྱོད་བྱེད་ཀྱི་རིགས་པས་དཔྱད་པའི་ཚེ་རང་དབང་དུ་གྲུབ་པ་དེའི་བདག་ཉིད་དུ་དཔྱད་བཟོད་པར་འགྲུབ་པར་འགྱུར་རིགས་ན་དེ་ནི་གང་ནའང་ཡོད་པ་མ་ཡིན་༼༤༥༤༽ནོ། ། དེས་ན་དངོས་པོ་གང་ཞིག་བརྟགས་ན་རྒྱུ་རྐྱེན་ལ་རགས་ལས་པའི་ཕྱིར། རང་བཞིན་གྱིས་གྲུབ་པ་མེད་ལ། རགས་མ་ལས་པའི་དངོས་པོ་རྒྱུ་མེད་དུ་འབྱུང་བ་མི་སྲིད་པས། རྟེན་འབྲེལ་རང་བཞིན་མེད་པ་འགལ་མེའི་འཁོར་ལོ་དང་སྒྱུ་མ་ལ་སོགས་པ་བཞིན། རང་གི་ངོ་བོས་པོ་གྲུབ་པ་མེད་ནའང༌། དེ་དག་ཕྱིན་ཅི་ལོག་གི་རྒྱུ་ཅན་ཡིན་པས་རྟོག་པ་དེ་རྣམ་དཔྱོད་ཀྱིས་མེས་བསྲེགས་པ་ན། དངོས་པོ་གཏན་མེད་དམ། རང་བཞིན་གྱིས་གྲུབ་པ་གཉིས་ཀ་ཕྱོགས་འདི་ལ་མི་གནས་པར་རྟེན་འབྲེལ་རང་བཞིན་མེད་པར་གྲུབ་པོ། ། གཉིས་པ་ལ་བཞི།
ཚོགས་པ་རང་བཞིན་གྱིས་གྲུབ་པ་མུ་བཞིར་བརྟགས་ལ་དགག་པ་དང༌། ཚགས་པ་ཅན་རང་བཞིན་གྱིས་གྲུབ་པ་དགག་པ་དང༌། གཅིག་དང་དུ་མར་བརྟགས་ལ་དགག་པ་དང༌། མཐའ་བཞི་འགོགས་པའི་རིགས་པ་གཞན་ལ་སྦྱར་བའོ། ། དང་པོ་ལ་གཉིས། མདོར་བསྟན་པ་དང༌། རྒྱས་པར་བཤད་པའོ། ། དང་པོ། ། གཟུགས་ཉིད་བུམ་ཞེས་གཅིག་མ་ཡིན། ། གཟུགས་ལྡན་བུམ་གཞན་ཡོད་མིན་ལ། །
བུམ་པ་ལ་གཟུགས་ཡོད་མིན་ཞིང༌། ༼༤༥༥༽གཟུགས་ལའང་བུམ་པ་ཡོད་མ་ཡིན། སློབ་དཔོན་གྱིས་དངོས་པོ་ལ་མངོན་པར་ཞེན་པ་ལྷོད་པར་བྱ་བའི་ཕྱིར་འདི་མན་ཆད་དུ་ཇི་ལྟར་བུམ་པ་ལ་སོགས་པ་རྣམས་ལ་རང་གི་ངོ་བོས་མི་སྲིད་པའི་འཐད་པ་སྟོན་པར་བཞེད་ནས་འདི་ན་བུམ་པ་ཞེས་བྱ་བའི་དངོས་པོ་འགའ་ཞིག་ཡོད་པར་འགྱུར་ན། དེ་ལྟ་བའི་དབང་པོས་གཟུང་པར་བྱ་བ་ཡིན་པས་ཐ་དད་དམ་ཐ་མི་དད་པ་ཞིག་ཏུ་རྟོག་པ་ལས་མཐའ་གཞན་མེད་ན། དེ་ལ་རེ་ཞིང་གཟུགས་གང་ཡིན་པ་དེ་ཉིད་བུམ་པའོ་ཞེས་གཟུངས་དང་གཅིག་ཉིད་དུ་རྟོག་ན་དེ་མ་ཡིན་པར་ཐལ། གལ་ཏེ་གཟུགས་དང་བུམ་པ་གཉིས་གཅིག་ན། གང་དང་གང་ན་གཟུགས་ཡོད་པ་དེའི་ཚེ་དེ་དང་དེ་ན་བུམ་པའོ་ཞེས་གཟུགས་ཐམས་ཅད་ལ་བུམ་པ་ཡོད་པར་འགྱུར་ཞིང༌། སོ་བཏང་བལས་སྐྱེས་པའི་ཡོན་ཏན་འབྱུང་བས་སྔ་མའི་གཟུགས་འཇིག་པའི་ཚེ་དེ་དང་ལྷན་ཅིག་པའི་བུམ་པ་འཇིག་པར་འགྱུར་ན། འདི་ནི་སྲིད་པ་མ་ཡིན་པ་གཟུགས་ཉིད་བུམ་པའོ་ཞེས་གཅིག་ཏུ་ཡོད་པ་མ་ཡིན་ཏེ་གང་ན་གཟུགས་མཐོང་བ་ན་བུམ་པ་མ་དམིགས་པའི་ཕྱིར། ཅི་སྟེ་ཉེས་པ་༼༤༥༦༽འདི་སྤངས་འདོད་ནས་དཔེར་ན་ལྷ་སྦྱིན་དོན་གཞན་དུ་འགྱུར་བའི་བ་ལང་དག་དང་ལྡན་པ་ལྟར་གཟུགས་ལས་གཞན་པའི་བུམ་པ་ཞིག་གཟུགས་དང་ལྡན་པར་རྟོག་ན།
འདི་ཡང་མི་རིགས་ཏེ། གལ་ཏེ་བམ་པ་གཟུགས་ལས་གཞན་དུ་འགྱུར་ན་གཟུགས་ལ་མི་ལྟོས་པར་ཡན་གར་བ་གཟུང་དུ་ཡོད་པར་འགྱུར་རོ། ། བ་ལང་ལས་ཐ་དད་པའི་ལྷ་སྦྱིན་བ་ལང་ལས་ཐ་དད་པར་འཛིན་པ་དེ་བཞིན་དུ་བུམ་པ་ཡང་གཟུགས་ལ་མི་ལྟོས་པར་གཟུང་དུ་ཡོད་པར་འགྱུར་ན་འཛིནཔ་མ་ཡིན་པས། གཟུགས་ལས་ཐ་དད་པའི་བུམ་པ་དེ་མེད་དོ། ། ཁོ་ན་རེ་ཕན་ཚུན་དུ་ལྡན་པ་ཡོད་དོ་ཞེ་ན། དེ་ལྟར་མེད་པ་དེའི་ཚེ་ལྡན་པར་འཛིན་མི་རིགས་ཏེ། མོ་གཤམ་གྱི་བུ་ཡོད་པ་མ་ཡིན་པས་བ་ལང་དང་ལྡན་ནོ་ཞེས་སྨྲ་མི་ནུས་པ་བཞིན་དུ། བུམ་པ་གཟུགས་དང་ལྡན་པ་མི་རུང་སྟེ། བུམ་པ་རང་གི་ངོ་བོས་མེད་པ་གཞན་ལ་ལྡན་པ་ཤིན་ཏུ་མི་རུང་ངོ༌། ། ཡང་གཞན་ཉིད་མི་སྲིད་ན་དེའི་ཕྱིར་གཟུགས་ལ་བུམ་པ་བརྟེན་པའམ་བུམ་པ་ལ་གཟུགས་བརྟེན་པའི་རྟོག་པ་ཡང་གྲུབ་པ་མེད་དེ།
གཟུགས་དང་བུམ་པ་གཉིས་གཞན་༼༤༥༧༽ཡིན་ནམ་མཁར་གཞོང་ལ་ཞོ་ལྟར་བུམ་པ་གཟུགས། རེ་སྡེ་ལ་ལྷ་སྦྱིན་ལྟར་གཟུགས་ལ་བུམ་པ་ཞེས་རྟེན་དང་བརྟེན་པ་འདི་དམིགས་པར་འགྱུར་ན། ཐ་དད་དུ་རང་གི་ངོ་བོས་བུམ་པ་མེད་པ་ལ་རྟེན་བརྟེན་པའི་མཐར་ལྟ་བ་འདི་མི་སྲིད་དོ། ། དེའི་ཕྱིར་བུམ་པ་རང་བཞིན་གྱིས་མེད་པ་འགལ་མའི་འཁོར་ལོ་ལ་སོགས་པ་བཞིན་ནོ། ། དེ་ལྟར་གཟུགས་ལ་ལྟོས་ནས་བུམ་པར་རྟོག་པ་བཞི་མི་སྲིད་པ་ལྟར། བརྟགས་པའི་རྒྱུ་ཐམས་ཅད་ལ་ལྟོས་པའི་རྟོག་པ་བཞི་མི་སྲིད་ལ། གཞན་ཡང་ཇི་ལྟར་བདག་བྱེད་པ་པོ་དང་ཉེ་བར་ལེན་པ་ལས་གཅིག་དུ་ཐལ་བའི་ཕྱིར་དང༌། ཕུང་པོ་བཞིན་སྐྱེ་བ་དང་འཇིག་པ་ལ་བརྟེན་པ་ཉིད་དུ་ཐལ་བར་འགྱུར་བའི་ཕྱིར་ཕུང་པོ་བདག་མ་ཡིན་པ་དེ་བཞིན་དུ་གཟུགས་ཀྱང་བུམ་པ་མ་ཡིན་ཏེ། ཉེ་བར་ལེན་པ་དང་ལེནཔ་པོ་གཉིས་གཅིག་དུ་ཐལ་བར་འགྱུར་བའི་ཕྱིར་ཉེ་བར་ལེན་པ་མང་བས་བུམ་པའང་མང་པོ་ཉིད་དུ་ཐལ་བའི་ཕྱིར། ཇི་ལྟར་གཞན་དུ་གྲུབ་ན།
སོ་སོར་འཛིན་པར་ཐལ་བའི་ཕྱིར་དང༌། ལྟོས་མེད་དུ་རྒྱུ་མེད་པར་ཐལ་བའི་ཕྱིར་བདག་ཕུང་པོ་དང་གཞན་དུ་མི་འགྱུར་བ་༼༤༥༨༽དེ་བཞིན་དུ་བུམ་པ་ཡང་གཟུགས་ལས་ཐ་དད་པར་མི་འགྱུར་ཏེ། སོ་སོར་འཛིན་པར་ཐལ་བའི་ཕྱིར་དང༌། རྒྱུ་མེད་པ་ཅན་དུ་ཐལ་བར་འགྱུར་བའི་ཕྱིར་རོ། ། ཡང་ཇི་ལྟར་ཕུང་པོ་ལས་དེ་ཉིད་དང་གཞན་ཉིད་དུ་རྟོག་པ་མེད་པས་བདག་ཕུང་པོ་དང་ལྡན་པར་མ་ཡིན་པ་དེ་བཞིན་དུ་བུམ་པ་གཟུགས་དང་ལྡན་པ་མི་སྲིད་དེ། གཟུགས་དང་བུམ་པ་དེ་ཉིད་དང་གཞན་དུ་རྟོག་པ་མེད་པའི་ཕྱིར་རོ། ། ཇི་ལྟར་ཕུང་པོ་དང་བདག་དེ་ཉིད་དང་གཞན་དུ་རྟོག་པ་མེད་པ་དེའི་ཚེ་བདག་ལ་ཕུང་པོ་ལ་བདག་བརྟེན་པ་མི་རིགས་པ་དེ་བཞིན་དུ་བུམ་པ་ལ་གཟུགས་དང་གཟུགས་ལ་བུམ་པ་བརྟེན་པ་མི་འཐད་དོ། ། ཇི་ལྟར་བུམ་པ་རང་བཞིན་གྱིས་ཡོད་པ་མ་ཡིན་པ་དེ་བཞིན་དུ་དངོས་པོ་ཐམས་ཅད་ཀྱང་བཙལ་ན་རང་བཞིན་གྱིས་ཡོད་པ་མ་ཡིན་ནོ། ། གཉིས་པ་ལ་གཉིས། གཞན་སྡེ་དགག་པ་དང༌།
རང་སྡེ་དག་པའོ། ། དང་པོ་ལ་གཉིས། མཚན་ཉིད་དགག་པ་དང༌། མཚན་གཞི་དགག་པའོ། དང་པོ་ལ་གཉིས། རྫས་སྤྱི་དོན་གཞན་གྱི་རྟེན་ཡིན་པ་དགག་པ་དང༌། ཡོན་ཏན་དན་གཞན་གྱི་རྟེན་ཡིན་པ་དགག་པའོ། ། དང་པོ་མུ་སྟེགས་བྱེ་བྲག་པ་ན་རེ། དེ་ལྟར་གཟུགས་༼༤༥༩༽དང་བུམ་པ་ལ་གཞན་ཉིད་སྲིད་མོད་ཀྱི་དེ་ལྟ་ནའང་དངོས་པོ་དང་བུམ་པ་གཉིས་ལ་གཞན་ཉིད་ཡོད་དེ། གང་གིས་ན་ཁོ་བོ་ཅག་གི་ལྟར་ན།
བུམ་པ་ཡང་གཞན་ཡིན་ལ་དེའི་སྤྱི་ཡོད་པ་ཡང་གཞན་ཡིན་པས་ཡོད་པ་ཞེས་བྱ་བ་ནི་སྤྱི་ཆེན་པོ་ཡིན་ལ་བུམ་པ་ནི་ཁྱབ་པར་རམ་བྱེ་བྲག་གི་རྫས་ཡིན་པས། དེ་ནི་ཡོད་པ་དོན་གཞན་དང་འབྲེལ་བས་ཡོད་པར་འཇོག་གོ་ཞེ་ན། གཉིས་མཚན་མི་མཐུན་མཐོང་ནས་ནི། ། གལ་ཏེ་དངོས་ལས་བུམ་གཞན་ན། ། མ་ཡིན་དེ་ལྟར་དངོས་པོ་ཡང༌། ། བུམ་པ་ལས་གཞན་ཅིས་མི་འགྱུར། ཡོད་པ་ཉིད་དང་བུམ་པ་གཉིས་སྤྱི་དང་ཁྱད་པར་གྱི་མཚན་ཉིད་མི་མཐུན་པར་མཐོང་ནས་ནི། ། གལ་ཏེ་དངོས་པོ་ཡོད་པ་ཉིད་ལས་བུམ་པ་རྫས་གཞན་ཡིན་ན་ནི་འཐད་པ་མ་ཡིན་པར་ཐལ། མཚན་ཉིད་མི་མཐུན་པ་ཁོ་ན་ལས་གཞན་གྱི་བློ་དང་སྒྲ་འཇུག་པར་གྲུབ་པོ། ། དེ་བཞིན་དུ་དངོས་པོ་ཡོད་པ་ཡང་བུམ་པ་ལས་རྫས་གཞན་དུ་རྒྱུ་མཚན་ཅིས་མི་འགྱུར།
འགྱུར་བར་ཐལ། འདོད་ན་བུམ་པ་ཡོད་པར་མ་ཡིན་པར་འགྱུར་ལ་ཡོད་པ་བུམ་པ་མ་ཡིནཔར་འགྱུར་རོ། ། དེས་ན་ཕྱི་པ་དག་གི་གཟུགས་དང་བུམ་པ་གཞན་དུ་མི་འཐད་ཀྱང་དངོས་པོ་༼༤༦༠༽དང་བུམ་ལ་གཞན་ཉིད་ཡོད་དེ་དེ་ཡང་དེའི་འདོད་པས་སྤྱི་དངོས་པོ་ཙམ་ནི། བྱེ་བྲག་ཐམས་ཅད་ལ་འཇུག་པའི་མཚན་ཉིད་ཡིན་པས་རྫས་བུམ་པའི་དངོས་པོ་ལས་གཞན་མ་ཡིན་ལ། བུམ་པ་ནི་ཀ་བ་ལ་སོགས་པ་དངོས་པོ་ཐམས་ཅད་ཀྱི་རྗེས་སུ་མི་འཇུག་པས་ལྡོག་པའི་མཚན་ཉིད་ཡིན་པས་དངོས་པོ་ལས་བུམ་པ་གཞན་དུ་འདོད་པ་དེས་ན་དེ་གཉིས་མཚན་ཉིད་ཡིན་པས། དེ་ལ་གལ་ཏེ་མཚན་ཉིད་མི་མཐུན་པར་མཐོང་བ་འཇིག་རྟེན་ན་ཐ་དད་དུ་འཛིན་པའི་སྒྲ་བློ་འཇུག་ཤིང་གྲགས་པའི་རྒྱུར་འགྱུར་ན་དེ་གཉིས་ཐ་དད་པར་འགྱུར་བའམ། ཡང་ན་མཚན་ཉིད་མི་མཐུན་པར་མཐོང་བཞིན་དུ་གཞན་དང་གཞན་གྱི་སྒྲ་བློ་མི་འཇུག་ན་གཞན་འཇོག་བྱེས་ཤེས་བྱ་ལ་མི་སྲིད་པའི་གནོད་པ་བསྟན་པ་ཡིན་ནོ། ། གཉིས་པ་ལ་གཉིས། དངོས་དང༌། ཡོན་ཏན་ལ་ཡོན་ཏན་དོན་གཞན་མི་བརྟེན་པ་དང་ཁས་བླངས་འགལ་བའོ། །
མུ་སྟེགས་བྱེ་བྲག་པ། ། རྫས་དང་ཡོན་ཏན་ལས་དང་སྤྱི། ། བྱེ་བྲག་འདུ་བ་རྣམ་པ་དྲུག ། ཞེས་དེ་དག་ཤེས་པས་གྲོལ་བར་སྨྲ་བ་ལ། རྫས་ནི་རྟག་པའི་རྫས། བདག་དང་དུས་དང་རྡུལ་དང་ཕྱོགས་དང་ནམ་མཁའ་སྟེ་ལྔ་དང་མི་རྟག་པ་འབྱུང་བ་བཞིའི་རྫས་དང་དགུའོ། ། ༼༤༦༡༽ཡོན་ཏན་ནི་ཡུལ་ལྔ་དང་གཅིག་དང་དུ་མ་དང་ཆེ་ཆུང་དང་སྡུག་མི་སྡུག་ལ་སོགས་པའོ། ། ལས་ནི། བཀུམས་པ་དང་བརྐྱང་བ་དང་འདེགས་པ་དང་འཇོག་པ་དང་བསྐྱོད་པ་ལྔའོ། ། སྤྱི་ཆེ་བ་ཤེས་བྱ་ཙམ་དང༌།
དངོས་པོ་ཙམ་དང་ཡོད་པ་ལ་སོགས་པ་དང༌། ཆུང་བ་བུམ་པ་ལ་སོགས་པ་རྫས་སུ་གྲུབ་པ་བྱེ་བྲག་ཐམས་ཅད་ལ་ཁྱབ་པར་འདོད་ལ། བྱེ་བྲག་ནི། སྤྱིའི་ཁྱབ་པའི་ཆོས་དེ་དག་མ་འདྲེས་པར་འབྱེད་པ་ནི། དངོས་པོ་ཙམ་དེ། ཀ་བ་དང་བུམ་པ་ལ་སོགས་པར་འབྱེད་པ་དང༌། སྤྱི་བུམ་པ་ཙམ་གསེར་གྱི་བུམ་པ་ལ་སོགས་པར་འབྱེད་ཆོས་རྫས་སུ་ཡོད་པ་ཅིག་གོ ། འདུ་བ་ནི་དེ་ཐམས་ཅད་རྫས་ཀྱི་སྟེང་དུ་དངོས་དང་བརྒྱུད་པས་འདོད་དོ། ། འདིར་ནི་རྫས་དང་ཡོན་ཏན་འགོགས་པར་བཞེད་པས། ཁོ་ན་རེ།
རྫས་བུམ་པ་ཡོད་པ་ཉིད་དེ། གཅིག་གཉིས་ལ་སོགས་པའི་ཡོན་ཏན་དོན་གཞན་གྱི་རྟེན་བྱེད་པའི་ཕྱིར་རོ་ཞེ་ན། ། གལ་ཏེ་གཅིག་བུམ་མི་འདོད་ན། ། བུམ་པ་པའང་གཅིག་པུ་མི་འགྱུར་རོ། ། ལྡན་འདི་མཚུངས་པའང་མ་ཡིན་པ། ། དེས་ཀྱང་གཅིག་ཏུ་མི་འགྱུར་རོ། ། དེ་ལྟར་རྟེན་དང་བརྟེན་པ་ཡིན་ན་ཚིག་དོན་མི་མཐུན་པའི་ཕྱིར། གལ་ཏེ་༼༤༦༢༽གཅིག་བུམ་ཞེས་པ་ཁྱོད་ཀྱི་ལུས་ཀྱི་ཡོན་ཏན་གཅིག་ཅེས་པའི་གྲངས་དེ་ཟླ་བ་ལ་སོགས་པ་གཞན་ལ་འཇུག་པས་རྫས་བུམ་པའི་ངོ་བོར་མི་འདོད་ལ། བུམ་པ་ལ་གཅིག་ཅེས་པ་དེ་འཇུག་པས་བུམ་པ་གཅིག་གི་ངོ་བོར་འདོད་པ་ལ་གྲངས་གཅིག་བུམ་པར་མི་འདོད་པ་ལྟར་བུམ་པ་ལའང་གཅིག་ཏུ་མི་འགྱུར་ཏེ་མཚན་ཉིད་མཐུན་པར་མཚུངས་པས་སོ། ། གལ་ཏེ་ཡོན་ཏན་དག་རྫས་གཞན་ལ་བརྟེན་པར་འདོད་པས་གཅིག་གི་ཡོན་ཏན་དང་ལྡན་པའི་ཕྱིར་བུམ་པ་ཉིད་གཅིག་ཡིན་གྱི་གཅིག་བུམ་པ་མ་ཡིན་ནོ་ཞེ་ན།
དེ་ཡང་མི་རིགས་ཏེ། བུམ་པ་ནི་མི་མཚུངས་པས་གཅིག་དང་མི་ལྡན་ནོ། ། དེའི་ཁྱབ་པ་ལྡན་འདི་ཞེས། ལྡན་པ་ནི་འདི་མཚུངས་པ་ལའང་ཡོད་ན་མི་མཚུངས་པ་ལའང་ཡོད་འི་འདམ་ཀ་ཅན་མ་ཡིནཔས་མཚུངས་པ་ཁོ་ན་ལ་ཡོད་པ་ངེས་བཟུང་གི་དོན་ཏེ། དེ་ཡང་ལྷ་སྦྱིན་མཆོད་སྦྱིན་ལ་གྲོགས་སུ་ལྡན་ན་མཆོད་སྦྱིན་ཡང་ལྷ་སྦྱིན་ལ་ལྡན་གྱི་གཅིག་གྲོགས་སུ་ལྡན་ལ་གཅིག་མི་ལྡནཔ་མི་སྲིད་པ་བཞིན་དུ་རྫས་དང་ཡོན་ཏན་ཀྱང་མཚུངས་ན་ལྡན་པར་འཐད་ཀྱང་བུམ་པ་གཅིག་དང་ལྡན་ཡང་གཅིག་བུམ་པ་དང་ལྡན་པས་མི་མཚུངས་པའི་ཕྱིར་མི་ལྡན་ནོ། ། དེའི་ཕྱིར་འདིར་༼༤༦༣༽ཕྱེད་སྔ་མས་ནི་ལྡན་པ་ཁས་བླངས་ནས་སུན་འབྱིནཔ་དང༌། ཕྱེད་ཕྱི་མས་ལྡན་པ་མི་སྲིད་པའི་སྒོ་ནས་སུན་འབྱིན་པའོ། ། ཀྱང་གི་སྒྲ་ནི་སུན་འབྱིན་པའི་རྒྱུ་བསྡུ་བའི་དོན་དུ་བལྟ་སྟེ། ཚིག་དོན་ཐ་དད་པའི་གཉིས་ཉིད་ལ་སོགས་པ་བཞིན་ནོ། ། འདོད་ན་བུམ་པ་ལ་གཅིག་གི་སྒྲ་བློ་དོན་མཐུན་མི་འཇུག་པར་འགྱུར་རོ། །
མཚུངས་ལྡན་འདི་མི་མཚུངས་པ་ལ་མིན་ཏེ་ཡུལ་ཅན་བཞིན་ནོ། ། དེས་ཀྱང་བུམ་པ་གཅིག་ཏུ་མི་འགྱུར་ཏེ་གཅིག་ཉིད་ལས་རྫས་ཡིན་པའི་ཕྱིར་རོ། ། གཉིས་པ། གང་ཚེ་རྫས་ཅི་ཙམ་གཟུངས་ན། ། དེ་ཚེ་གཟུགས་ཆེན་ཅི་སྟེ་མིན། ། གལ་ཏེ་ཕྱིར་རྒོལ་གཞན་མིན་ན། ། གཞུང་ལུགས་བསྙད་པར་བྱ་བར་འགྱུར། གཞན་ཡང་ཁྱོད་ཀྱིས་ཡོན་ཏན་རྫས་ལ་བརྟེན་གྱི་ཡོན་ཏན་ལ་ཡོན་ཏན་གཉིས་པ་མི་བརྟེན་པར་འདོད་པ་འགལ་ཏེ། གང་གི་ཚེ་རྫས་བུམ་པ་ལ་སོགས་པའི་མཆུ་ཞིང་གི་དབྱིབས་ཅི་ཙམ་པ་དེ་ཙམ་གྱི་གཟུགས་ཀྱི་མཆུ་ཞིང་གི་བདག་ཉིད་ཡིན་ན་དེའི་ཚེ་རྫས་ཆེན་པོ་ཡིན་པ་བཞིན་དུ། ཡོན་ཏན་གཟུགས་ཆེན་པོ་ཅི་སྟེ་མ་ཡིན་ལ་གཟུགས་ལ་ཡང་ཆེན་པོ་ཞེས་པའི་ཡོན་ཏན་དོན་གཞན་ཁས་ལེན་དགོས་པའི་ཕྱིར།
ཡོན་ཏན་ལ་ཡོན་ཏན་གཉིས་པ་མི་བརྟེན་༼༤༦༤༽པ་ཁོ་བོ་ཅག་གི་གཞུང་ལུགས་ཡིན་པས་གཟུགས་ལ་ཕྲ་བ་དང་ཆེན་པོ་བརྟེན་པ་མིན་ཞེ་ན། གལ་ཏེ་ཕྱི་རྒོལ་ཁྱོད་རང་གི་སྡེ་ཚན་ལས་གཞན་མིན་ན་ཁྱོད་ཀྱི་གཞུང་ལུགས་གནོད་བྱེད་དུ་བསྙད་པར་བྱ་བར་འགྱུར་ན་ཡང་འདིར་ནི་མི་རིགས་ཏེ། གྲུབ་མཐའ་དེ་སེལ་བ་ལ་ཞུགས་པའི་ཕྱིར། འདི་ལ་རིགས་པ་དང་འཇིག་རྟེན་དང་འགལ་བར་རིགས་སོ། ། དེའི་ཕྱིར་འདིར་ཡོད་པ་གཞན་ཉིད་བཀག་པས་དེ་ལས་གཞན་བུམ་པ་ཉིད་ལ་སོགས་པ་སྤྱི་དང་བྱེ་བྲག་རྣམས་དགག་པ་ཤེས་པར་བྱ་སྟེ། སྤྱིའི་ཡོན་ཏན་རྣམས་ནི་གྲངས་དང་འདྲ་ལ་བྱེ་བྲག་གི་ཡོན་ཏན་རྣམས་ནི་ཆེན་པོ་ཉིད་དང་འདྲའོ། ། གཉིས་པ་མཚན་གཞི་དགག་པ་ནི། གཞན་ཉིད་ལ་སོགས་པའི་ཡོན་ཏན་དོན་གཞན་བཀག་ཀྱང༌། མཚན་གཞི་བུམ་པ་མ་བཀག་པས་བུམ་པ་རང་གི་ངོ་བོ་ཉིད་ཀྱིས་ཡོད་དོ་ཞེ་ན། ། མཚན་ཉིད་ཀྱིས་ཀྱང་མཚན་གཞི་ནི། །
གང་དུ་གྲུབ་པ་ཡོད་མིནཔས། ། དེར་ནི་གྲངས་སོགས་ཐ་དད་པར། ། དངོས་པོ་ཡོད་པ་མ་ཡིན་ནོ། ། ཡོད་པ་ཉིད་ལ་སོགས་པ་ནི་ལྡོག་པ་དང་རྗེས་སུ་འཇུག་པའི་མཚན་ཉིད་ཅན་དང་བུམ་རྒྱུ་ནི་ལྡོག་པའི་མཚན་ཉིད་ཅན་དུ་སྨྲས་པ་ན། ལྡོག་པ་ཞེས་བྱ་བའི་མཚན་ཉིད༼༤༦༥༽ཀྱིས་ཀྱང་མཚན་གཞི་བུམ་པ་ནི། གང་དུ་ཡང་ངོ་བོ་ཉིད་ཀྱིས་གྲུབ་པ་ཡོད་པ་མིན་པ་དེར་ནི་གཅིག་གཉིས་ལ་སོགས་པའི་གྲངས་སོགས་ལས་ཐ་དད་པར་རང་གི་ངོ་བོས་གྲུབ་པའི་བུམ་པའི་དངོས་པོ་ཡོད་པ་མིན་ནོ། ། གང་ན་གྲངས་དང་གཟུགས་ལ་སོགས་པ་དག་ནི་བུམ་པའི་མཚན་ཉིད་ཡིན་ལ་བུམ་པ་ནི་དེ་དག་གིས་མཚོན་པར་བྱ་བ་ཡིན་པས་མཚན་གཞི་ཡིན་ཏེ། དེ་ལ་ནི་མཚན་ཉིད་ཀྱང་རང་གི་ངོ་བོས་ལོགས་སུ་གྲུབ་པ་ཡོད་པ་མ་ཡིན་ཏེ་གྲངས་ལ་སོགས་པ་ལས་ཐ་དད་པར་དེའི་རང་གི་ངོ་བོ་མ་དམིགས་པའི་ཕྱིར། གལ་ཏེ་མཚན་གཞི་རང་གི་ངོ་བོས་རྙེད་ན་བུམ་པ་རང་གི་ངོ་བོས་གྲངས་ལ་སོགས་པ་ལས་ཐ་དད་པ་དེ་ཡིན་ལ། ཡང་འདིར་ནི་དེའི་མཚན་ཉིད་གྲངས་ལ་སོགས་པའ་ཞེས་གྲངས་ལ་སོགས་པ་ཐ་དད་པར་གཟུང་དུ་ཡོད་པར་འགྱུར་ན་འདི་ནི་དེ་ལྟར་ཡང་མ་ཡིན་ནོ། །
མདོར་ན་མཚན་ཉིད་ལས་ངོ་བོས་ཐ་དད་པའི་མཚན་གཞི་དང༌། མཚན་གཞི་ལས་ངོ་བོས་ཐ་དད་པའི་མཚན་ཉིད་རྙེད་པ་མིན་ནོ། ། གཉིས་པ་རང་སྡེ་དགག་པ་ལ་གཉིས། ཚོགས་པ་གཅིག་ལ་རང་བཞིན་གྱིས་གྲུབ་པ་རྒྱས་པར་དགག་པ་དང༌། ཚོགས་པ་ཅན་དུ་མ་ཡིན་ཡང་༼༤༦༦༽ཚོགས་པ་གཅིག་ཏུ་རང་བཞིན་གྱི་གྲུབ་པ་བསྡུས་ཏེ་དགག་པའོ། ། དང་པོ་ལ་ལྔ། གཅིག་དང་ཐ་དད་བརྟགས་ལ་དགག་པ་དང༌། ཡན་ལག་ཅན་རྣམས་ཕན་ཚུན་འཕྲད་པ་ལས་ཚོགས་པ་གཅིག་ཏུ་བདེན་པ་དགག་པ་དང༌། ཚོགས་པ་གཅིག་ཏུ་བདེན་པ་འགོགས་པའི་རིགས་པ་གཞ་བསྟན་པ་དང༌། བུམ་པ་རང་གི་རྒྱུ་ལས་རང་བཞིན་གྱིས་སྐྱེ་བ་དགག་པ་དང༌།
རང་གི་ཚ་ཤས་ལ་ལྟོས་ནས་རང་བཞིན་གྱིས་སྐྱེས་པ་དགག་པའོ། ། དང་པོ་ནི། རེ་ཞིག་མཚན་ཉིད་དང་མཚན་གཞི་དག་གཞན་ཉིད་ཡིན་པ་དགག་ཟིན་ནས། གང་ཞིག་བུམ་པ་གཟུགས་ལ་སོགས་པ་རྣམས་དང་གཅིག་པ་གྲུབ་པའི་མཐའ་ཡིན་པས་དེ་དགག་པར་བཞེད་ནས། ། མཚན་ཉིད་རྣམས་དང་སོ་སོ་ནི། ། མིན་ཕྱིར་བུམ་པ་གཅིག་མ་ཡིན། ། རེ་རེ་བུམ་པ་མེད་ན་ནི། ། མང་ཉིད་འཐད་པར་མི་འགྱུར་རོ། ། དེ་ལ་མདོ་སྡེ་པ་ན་རེ། བམ་པ་རྡུལ་རྫས་བརྒྱད་དང་ངོ་བོ་གཅིག་ཏུ་རང་བཞིན་གྱིས་གྲུབ་པོ་ཞེ་ན།
བུམ་པ་གཅིག་ཏུ་བདེན་པ་མ་ཡིན་པར་ཐལ། མཚན་ཉིད་སྣ་ཚོགས་པ་ཅན་གྱི་རྡུལ་རྫས་བརྒྱད་པོ་རྣམས་དང་སོ་སོ་ནས་མིན་པར་ངོ་བོ་ཉིད་ཀྱིས་གྲུབ་པའི་གཅིག་ཡིན་པའི་ཕྱིར། འདི་བདེན་པའི་༼༤༦༧༽གཅིག་ཡིན་གྱིས། བརྟགས་པའི་གཅིག་དགག་པ་མིན་ནོ། ། བུམ་པ་མང་པོ་ཉིད་དུ་འགྱུར་རོ་ཞེ་ན། དེ་ལྟ་ན་རྡུལ་རྫས་བརྒྱད་པོ་རེ་རེ་བ་བུམ་པར་འགྱུར་དགོས་ཏེ། རེ་རེ་ནས་བུམ་པ་མེད་ན་ནི་སྟེ་མེད་པའི་ཕྱིར། བུམ་པ་མང་པོ་ཉིད་དུ་འཐད་པར་མི་འགྱུར་རོ། ། གཉིས་པ་ལ་གཉིས། དགག་པ་དངོས་དང༌།
དེའི་ལན་དགག་པའོ། ། དང་པོ། རྡུལ་རྫས་བརྒྱད་ཕན་ཚུན་འཕྲད་པ་ལས་བུམ་པ་གཅིག་ཏུ་འགྱུར་རོ་ཞེ་ན། རེག་ལྡན་རེག་དང་མི་ལྡན་པ། ། ལྷན་ཅིག་སྦྱོར་བ་ཞེས་བྱ་མེད། ། དེ་ཕྱིར་གཟུགས་སོགས་རྣམས་སྦྱོར་བ། ། རྣམ་པ་ཀན་ཏུ་རིགས་མ་ཡིན། རེག་པ་དང་ལྡན་པ་འབྱུང་བ་བཞི་དང་རེག་པ་དང་མི་ལྡན་པ་གཟུགས་དྲི་ལ་སོགས་དང་ལྷན་ཅིག་རེག་ཅིང་སྦྱོར་བ་ཞེས་བྱ་བ་མེད་པ་དེའི་ཕྱིར། གཟུགས་སོགས་རྡུལ་རྫས་བརྒྱད་པོ་རྣམས་སྦྱར་བ་ལས་བུམ་པའི་ཚོགས་པ་གཅིག་ཏུ་རང་བཞིན་གྱིས་གྲུབ་པ་རྣམས་པ་ཀུན་ཏུ་རིགས་པ་མིན་ནོ། ། དེ་ལ་ལུས་ཀྱི་དབང་པོས་གཟུང་བྱ་ཡིན་པའི་ཕྱིར་རེག་ལྡན་དང༌།
དེ་མ་ཡིནཔས་རེག་ལྡན་མིན་པར་བཞང་པ་ཡིན་ནོ། ། གཉིས་པ་ཕན་ཚུན་རེག་པ་མེད་པར་ཡང་དེ་དག་གི་ཚོགས་པ་བུམ་པར་རང་བཞིན་གྱིས་༼༤༦༨༽གྲུབ་པོ་ཞེ་ན། ། གཟུགས་ནི་བུམ་པའི་ཡན་ལག་སྟེ། ། དེས་ན་རེ་ཞིག་དེ་བུམ་མིན། ། གང་ཕྱིར་ཡན་ལག་ཅན་མེད་པར། ། དེས་ཀྱང་ཡན་ལག་ཀྱང་ཡོད་མིན། གཟུགས་ལ་སོགས་པའི་ཚོགས་པའི་ངོ་བོ་ཅན་བུམ་པའི་གཟུགས་ལ་སོགས་པ་རྣམས་ནི་རེ་རེ་ནས་ཡན་ལག་ཏུ་འགྱུར་བའི་ཕྱིར་བུམ་པ་མིན་ལ། བུམ་པ་ནི་ཡན་ལག་ཅན་ཡིན་ལ་གཟུགས་ལ་སོགས་པ་ནི་ཡན་ལག་ཡིནཔས་གཟུགས་ཇི་ལྟར་དྲི་ལ་སོགས་པ་དག་ཀྱང་བུམ་པ་མ་ཡིན་ནོ། ། ཡན་ལག་ལ་ལྟོས་པའི་ཡན་ལག་ཅན་ཡོད་པས་དེ་ཡོད་པས་བུམ་པ་ཡོད་དོ་ཞེ་ན། གང་གི་ཕྱིར་གཟུགས་དྲི་ལ་སོགས་རེ་རེ་ལ་བུམ་པ་མེད་པས་ཡན་ལག་ཅན་བུམ་པ་རང་གི་ངོ་བོས་གྲུབ་པ་མེད་པ་དེས་ན་ཡན་ལག་ཀྱང་གྲུབ་པ་ཡོད་པ་མིན་ཏེ།
ཆ་དང་བཅས་པས་ཁྱབ་པའི་ཕྱིར་རོ། ། གསུམ་པ་ལ་གཉིས། བུམ་པ་རང་བཞིན་པ་གྲུབ་ན་གཟུགས་ཅན་ཀུན་བུམ་པར་ཐལ་བ་དང༌། བུམ་པའི་རྡུལ་རྫས་བརྒྱད་ཀྱང་གཅིག་ཏུ་ཐལ་བའོ། ། དང་པོ། ། གཟུགས་རྣམས་ཀུན་ལ་གཟུགས་ཉིད་དེ། ། མཚན་ཉིད་མི་མཐུན་མ་ཡིན་ན། ། གཅིག་ལ་བུམ་པ་ཡོད་འགྱུར་ཞིང༌། གཞན་དག་ལ་མིན་རྒྱུ་ཅི་ཞིག ། གཟུགས་ཅན་གཅིག་ལ་བུམ་པ་༼༤༦༩༽ཡོད་པར་འགྱུར་ཞིང༌།
གཟུགས་ཅན་གཞན་དག་ལ་མིན་པ་རྒྱུ་ཅི་ཞིག་བུམ་པར་མཚུངས་པར་ཐལ། དྲི་རོ་ལ་སོགས་པ་བུམ་བསྣམས་ལ་སོགས་པ་གཟུགས་རྣམས་ཀུན་ལའང་གཟུགས་ཉིད་ནི་གཟུགས་རུང་ཙམ་དུ་མཚན་ཉིད་མི་མཐུན་པ་མ་ཡིན་ན། གཟུགས་ཅན་བུམ་པར་གྲུབ་པ་ལ་རྣམ་པ་ཐམས་ཅད་དུ་མཚུངས་པའི་ཕྱིར་དེས་ན་བུམ་པའི་གཟུགས་ལ་བུམ་པ་རང་བཞིན་པ་གརུབ་པ་ཡོད་ན། སྣམ་བུ་སོགས་ཀྱི་གཟུགས་ལ་ཅིས་མི་འགྲུབ་གཟུགས་ཙམ་ལ་མཚུངས་པའི་ཕྱིར་དང༌། སྣམ་བུ་སོགས་ཀྱི་གཟུགས་ལ་བུམ་པ་ཡོད་པ་མིན་ན། བུམ་པའི་གཟུགས་ལའང་བུམ་པ་ཇི་ལྟར་འགྲུབ་སྟེ་རྒྱུ་མཚན་པའི་ཕྱིར། གཉིས་པ་རོ་སོགས་དག་ལས་གཟུགས་གཞན་ཞིང༌། བུམ་ལས་མིན་ཞེ་ཁྱོད་འདོད་ན། ། དེ་རྣམསེ་ད་པར་རང་མེད་གང༌། ། དེ་གཟུགས་ལས་གཞན་ཇི་ལྟར་མིན། །
ཅི་སྟེ་དེ་རྣམས་བུམ་པ་ལས། ། གཞན་མ་ཡིན་པ་ཡིན་མོད་ཀྱི། དེ་ལྟ་ན་ཡང་གཟུགས་དང་རོ་སོགས་དག་ལས་ཐ་དད་པ་ཡོད་དེ་དེའི་ཕྱིར་ཐ་མི་དད་པའི་ཐལ་བ་འཇུག་པ་མེད་དོ་སྙམས་ན། རོ་ལ་སོགས་པ་ལས་གཟུགས་ནི་ཐ་དད་ལ་བུམ་པ་ལས་༼༤༧༠༽ཐ་མི་དད་དུ་ཁྱོད་འདོད་ན། བུམ་པ་གཟུགས་ལས་གཞན་ཇི་ལྟར་མིན་ཏེ་གཞན་དུ་ཐལ་ཏེ། གཟུགས་ཀྱི་གཞན་རོ་སོགས་ལས་གཞན་མ་ཡིན་པའི་ཕྱིར་རོ། ། འདོད་ན་དམ་བཅའ་བས་བསལ་ལོ། ། ཇི་ལྟར་གཟུགས་ལས་གཞན་པའི་རོ་ལ་སོགས་པ་དེ་དག་རྣམས་མེད་པ་རང་བཞག་རྒྱུ་མེད་པའི་བུམ་པ་གང་དེ་རོ་སོགས་ལས་གཞན་དུ་འདོད་ཀྱང་གཞན་མིན་པར་ཐལ། ། གཟུགས་ཀྱི་གཞན་མིན་བུམ་པ་ལས་མི་གཞན་པའི་ཕྱིར་རོ། ། བཞི་པ། །
བུམ་པ་ལ་ནི་རྒྱུ་ཡོད་མིན། ། རང་ཉིད་འབྲས་བུར་མི་འགྱུར་ཏེ། ། དེ་ཕྱིར་གཟུགས་སོགས་ལས་གཞན་དུ། ། བུམ་པ་འགའ་ཡང་ཡོད་མ་ཡིན། བུམ་པ་ལ་ནི་གཟུགས་ལ་སོགས་པ་ངོ་བོ་ཉིད་ཀྱིས་གྲུབ་པའི་རྒྱུ་ཡོད་པ་མིན་པས་བུམ་པ་རང་ཉིད་ངོ་བོས་གྲུབ་པའི་འབྲས་བུར་མི་འགྱུར་ཏེ། དེའི་ཕྱིར་གཟུགས་སོགས་ཡན་ལག་རྣམས་ལས་གང་དུ་གཞན་བུམ་པ་རང་གི་ངོ་བོ་ཉིད་ཀྱིས་གྲུབ་པ་འགའ་ཡང་ཡོད་པ་མིན་པས་གཟུགས་ལ་སོགས་པ་ལས་ལོགས་སུ་བུམ་པ་མ་དམིགས་པའི་ཕྱིར། ། དེ་དག་ལས་ངོ་བོ་ཐ་དད་པའི་བུམ་པ་མེད་དོ། དེའི་རྒྱུ་མཚན་དེ་ལྟར་དཔྱད་ན་གཟུགས་ལ་སོགས་པ་རྣམས་ལ་༼༤༧༡༽བུམ་པའི་རྒྱུ་ཚོགས་པ་དང་རེ་རེ་ནས་མི་སྲིད་པར་ངེས་པས་དེའི་ཚེ་བུམ་པ་རང་ཉིད་ལ་རྒྱུ་མད་པ་ཅན་དུ་ཐལ་བས། རྒྱུ་མེད་པ་རང་གི་ངོ་བོས་མ་གྲུབ་པ་དེ་འབྲས་བུར་ཡང་ཇི་ལྟར་འགྱུར་ཏེ་མེད་པ་ལ་རྒྱུ་འབྲས་ཀྱི་ཁྱད་པར་མི་རྙེད་པའི་ཕྱིར་རོ། ། ལྔ་པ།
ཅི་ལྟེ་བུམ་པ་ནི་རང་གི་ཡན་ལག་འཇིག་པ་སོགས་ཀྱི་འབྲས་བུ་ཡིན་ལ་དེ་དག་རྒྱུ་ཡིན་ནོ་ཞེ་ན། ། བུམ་པ་རྒྱུ་ལས་གྲུབ་གྱུར་ཞིང༌། ། རྒྱུ་ནི་གཞན་ལས་གྲུབ་གྱུར་ན། ། གང་ལ་རང་ལས་གྲུབ་མེད་པ། ། དེ་ཡིས་གཞན་པོ་ཇི་ལྟར་བསྐྱེད། འདིས་ཕྱེད་སྔ་མས་ཕྱོགས་ཆོས་དང་ཕྱེད་ཕྱི་མས་ཁྱབ་པ་སྒྲུབ་པ་ཡིན་པས། གལ་ཏེ་བུམ་པའི་རྒྱུ་འཇིམ་པ་སོགས་རྣམས་ལ་བརྟེན་ནས་བུམ་པ་འགྲུབ་ན་དེའི་རྒྱུ་འཇིག་པ་ལ་སོགས་པ་དེ་རྣམས་གང་ལ་ལྟོས་ནས་འགྲུབ། རེ་ཞིག་དེ་རྣམས་ལྟོས་མེད་དུ་འགྲུབ་པ་མ་ཡིན་ལ་ཡིན་ན་རྒྱུ་མེད་དུ་ཐལ། ། ཅི་སྟེ་དེ་རྣམས་ལ་ཡང་རྒྱུ་ཡོད་པར་འདོད་ན། འོ་ན་འཇིམ་པ་རང་གི་ངོ་བོས་གྲུབ་པ་མེད་དེ་དེའི་རྒྱུ་གསེག་མ་སོགས་ལ་ལྟོས་དགོས་པའི་ཕྱིར་འཇིག་པ་སོགས་རང་ཉིད་ལས་གྲུབ་པ་ཡོད་པ་མ་ཡིན་པ་དེ་རྣམས་ཀྱིས་ནི་འབྲས་བུ་གཞན་རང་གི་ངོ་བོས་ཇི་ལྟར་༼༤༧༢༽བསྐྱེད་པར་བྱེད།
དེའི་ཕྱིར་བུམ་པ་མེད་པར་འགོགས་པའི་ཚུལ་འདིས་འབྲས་བུ་ཐམས་ཅད་ལ་མ་འགྲུབ་པ་སྦྱར་བར་བྱའོ། ། གཉིས་པ། ཡན་ལག་རྣམས་མང་པོ་ཡིན་ཀྱང་བུམ་པ་གཅིག་ཏུ་བདེན་ཞེ་ན། ། འཕྲོད་པ་འདུས་པར་གྱུར་ཀྱང་གཟུགས། ། དྲི་ཉིད་དུ་ནི་མི་འཐད་དེ། ། དེས་ན་བུམ་པ་བཞིན་ཚོགས་པ། ། གཅིག་ཉིད་དུ་ནི་མི་རིགས་སོ། ། གཟུགས་དྲི་ལ་སོགས་པ་ཕན་ཚུན་འཕྲོད་པས་འདུས་པར་གྱུར་ཀྱང་གཟུགས་དྲི་ཉིད་དུ་ནི་མི་འཐད་དེ་བུམ་པའི་ཚོགས་པ་ལ་གནས་པ་རྣམས་ཀྱི་རང་གི་མཚན་ཉིད་གཟུགས་རང་གི་ངོ་བོས་བཏང་ནས་དྲི་ཉིད་མི་སྲིད་པས་མཚན་ཉིད་མི་འདྲ་བ་མི་འདོར་བའི་ཕྱིར། གཟུགས་དྲི་སོགས་ཕན་ཚུན་འདུས་ཀྱང་རང་བཞིན་གཅིག་ཏུ་མི་འགྱུར་བ་དེས་ན་མཚན་ཉིད་རྣམས་དང་སོ་སོ་ནི་མིན་ཕྱིར་བུམ་པ་གཅིག་མིན་ཞེས་བུམ་པ་གཅིག་ཏུ་བདེན་པར་དགག་པ་བཞིན་དུ་ཚོགས་པ་གཅིག་ཉིད་དུ་བདེན་པར་གྲུབ་པ་མི་རིགས་སོ། ། གཉིས་པ་ཚོགས་པ་ཅན་རང་བཞིན་གྱི་གྲུབ་པ་དགག་པ་ལ་བཞི།
གཟུགས་སོགས་མ་གཏོགས་པར་ཚོགས་པ་རང་བཞིན་པ་མེད་པ་བཞིན། འབྱུང་བ་ལ་ལྟོས་མེད་དུ་འབྱུང་འགྱུར་༼༤༧༣༽ཡང་མད་པ་དང༌། འབྱུང་བ་རང་བཞིན་གྱིས་གྲུབ་པ་དགག་པ་དང༌། དེའི་ལན་དགག་པ་དང༌། མེའི་རྡུལ་མེར་བདེན་པ་དགག་པའོ། ། དང་པོ། ། ཇི་ལྟར་གཟུགས་སོགས་མ་གཏོགས་པར། ། བུམ་པ་ཡོད་པ་མ་ཡིན་པ། ། དེ་བཞིན་རླུང་ལ་སོགས་པ་ནི། ། མ་གཏོགས་གཟུགས་ཀྱང་ཡོད་མ་ཡིན།
སྔར་བཤད་པའི་རིགས་པས་རྣམ་པར་དཔྱད་ན་ཇི་ལྟར་གཟུགས་དྲི་སོགས་མ་གཏོགས་པར་ཚོགས་པ་བུམ་པ་རང་བཞིན་པ་བདེན་པར་ཡོད་པ་མིན་པ་དེ་བཞིན་དུ་རླུང་ལ་སོགས་པའི་འབྱུང་བ་ཆེན་པོ་བཞི་ནི་མ་གཏོགས་པ་ཡན་ལག་གཟུགས་ཀྱང་ཡོད་པ་མིན་ཏེ། དེ་དག་ལ་བརྟེན་ནས་བཏགས་པའི་ཕྱིར་རོ། ། གཉིས་པ། ། ཚ་བ་མེ་ཉིད་དུ་འགྱུར་ཏེ། ། ཚ་བི་ན་པ་ཇི་ལྟར་བསྲེགས། ། དེས་ན་བུད་ཤིང་ཞེས་བྱ་བ། ། ཡོད་མིན་དེ་མེད་མེ་ཡོད་མིན། རླུང་ལ་སོགས་པ་མ་གཏོགས་པར་གཟུགས་དྲི་སོགས་མི་སྲིད་པ་བཞིན་དུ་འབྱུང་བ་ཆེན་པོ་རྣམས་ཀྱང་ཕན་ཚུན་ལྟོས་མད་དུ་ངོ་བོ་ཉིད་ཀྱིས་གྲུབ་པ་མེད་དེ་འདི་ལྟར་འབྱུང་བ་བཞི་ལས་མེ་ནི་བསྲེགས་པ་པོ་ཡིན་ལ། འབྱུང་བ་གཞན་གསུམ་བསྲེགས་༼༤༧༤༽བྱ་ཡིན་ནོ། ། འབྱུང་བ་གསུམ་གྱི་བདག་ཉིད་ཀྱི་བུད་ཤིང་ཁོ་ན་མེས་བསྲེགས་པ་ན།
བུད་ཤིང་ཚ་བའི་ཆ་མེ་ཉིད་དུ་འགྱུར་ཏེ་བསྲེགས་བྱ་མིན་ནོ། ། ཚ་བ་མིན་པའི་ཆ་ཇི་ལྟར་བསྲེགས་ཏེ། མེ་དང་མ་འབྲེལ་བའི་ཕྱིར་རོ། ། དེས་ན་མེ་ལ་མ་ལྟོས་པའི་བུད་ཤིང་ཞེས་བྱ་བ་རང་གི་ངོ་བོས་ཡོད་པ་མིན་ལ། དེ་མེད་པས་བུད་ཤིང་ལ་མ་ལྟོས་པའི་མེ་ཡང་རང་གི་ངོ་བོས་ཡོད་པ་མིན་ནོ། ། དེས་ན་འབྱུང་བ་བཞི་ལས་མེ་བསྲེགས་པ་པོ་ཡིན་ན། གཞན་གསུམ་བུད་ཤིང་གིས་སྡུས་པར་འདོད་པ་ལ། འབྱུང་བ་གསུམ་པོ་བུད་ཤིང་གིས་སྡུས་པ་དེ་ཚའམ་མི་ཚ་ཞེས་བརྟགས་ན། ཚ་ན་མེ་ཉིད་དུ་འགྱུར་བ་དང༌། མི་ཚན་ཚ་བ་མིན་པ་དེ་ཇི་ལྟར་སྲེགས་དེ་མི་ཚ་བཞིན་དུ་སྲེགས་པ་འགལ་ལ།
སྲེགས་པ་ཚ་ན་བྱ་བྱེད་གཅིག་པས་རང་བཞིན་པའི་མེ་མ་གྲུབ་པ་བཞིན་གཞན་གསུམ་པོ་མ་གྲུབ་ལ། ལྟོས་པས་གྲུབ་པ་ནི་མ་གཏོགས་སོ། ། གསུམ་པ་ནི། བུད་ཤིང་ནི་སྲ་བ་ལ་སོགས་པའི་ངོ་བོ་ཡིན་གྱིས་ཚ་བའི་ངོ་བོ་མིན་ལ། མེས་ཟིལ་གྱིས་མནན་པ་ན་ཚ་བར་གྱུར་པས་བསྲེགས་བྱ་ཡིན་ནོ་ཞེ་ན། ། གལ་ཏེ་ཟིལ་མནན་ཚ་བ་ཡང༌། ། ༼༤༧༥༽དེ་ཡང་ཅི་སྟེ་མེར་མི་འགྱུར། ། འོ་ན་དེ་མི་ཚ་ན་དངོས་གཞན། ། དེ་ལ་ཡོད་ཅེས་བྱར་མི་རུང༌། གལ་ཏེ་བུད་ཤིང་མེས་ཟིལ་གྱིས་མནན་པའི་ཚེ་ཚ་བར་གྱུར་པ་ཡིན་ན་ཡང༌།
དེ་ཡང་ཅི་སྟེ་མེར་མི་འགྱུར་འགྱུར་བར་ཐལ། ཚ་ཞིང་བསྲེགས་པའི་ཕྱིར། འོ་ན་དེ་དེའི་ཚེ་མི་ཚ་ན། ཚ་བ་མིན་པའི་དངོས་པོ་གཞན་མེད་ལ། ། ཡོད་ཅེས་བྱ་བར་མི་རུང་བ། དེའི་ཕྱིར་འབྱུང་བ་གསུམ་དང་བྲལ་བའི་ཚ་བ་ཙམ་ཞིག་མེར་འགྱུར་ན་འབྱུང་བ་ཆེན་པོ་རྣམས་གཅིག་མེད་པར་གཅིག་ཤོས་མེད་པའི་ཕྱིར། གཞན་དུ་ན། ལྷན་ཅིག་འབྱུང་གང་ཕན་ཚུན་འབྲས། འབྱུང་བཞིན་ཞེས་བཤད་པ་དང་འགལ་བར་འགྱུར་བའི་ཕྱིར་རོ། ། དེས་ན་བུད་ཤིང་འབྱུང་བ་གསུམ་སྲ་བ་སོགས་ཀྱི་མཚན་ཉིད་ཅན་ཚ་བ་དང་འགལ་བས་བུད་ཤིང་ལས་མི་ལྡོག་ན་སྲེགས་པ་པོར་མི་འགྱུར་བས།
དེ་ལྟར་མེས་ཚབས་བུད་ཤིང་མི་ཚ་བའི་རང་ལྡོག་དེ་ཡང་ཟིལ་གྱིས་མནན་ནས་ཚ་ན་མེ་ཁོ་ནར་འགྱུར་བས་མེས་བུད་༼༤༧༦༽ཤིང་བསྲེགས་པ་མིན་ལ་མེ་རྒྱུ་མེད་པ་ཅན་དུ་འགྱུར་ལ། བུད་ཤིང་དེ་ལྟར་ཚ་བས་ཟིལ་མནན་པའི་གནས་སྐབས་དེར་བུད་ཤིང་མི་ཚ་བའི་རང་ལྡོག་མ་བཏང་ན་བུད་ཤིང་ཡིན་པར་ཅིས་འགྱུར་ཏེ། བུད་ཤིང་རང་ཉིད་མི་ཚ་བར་གཞན་ཚ་བས་དེ་བསྲེགས་པའི་བྱ་བ་བུད་ཤིང་མི་རིགས་པས། དེ་ལྟ་ན་གཉིས་ཀ་རྒྱུ་མེད་པར་འགྱུར་རོ། ། བཞི་པ། གལ་ཏེ་མེའི་རྫས་ཀྱི་རྡུལ་ཕྲ་རབ་ལ་བྱུང་བ་གཞན་གསུམ་མེད་པས་བུད་ཤིང་མེད་པར་མེ་ཡོད་དོ་ཞེ་ན། གལ་ཏེ་རྡུལ་ལ་ཤིང་མེད་ན། ། དེས་ན་ཤིང་མེད་མེ་ཡོད་དོ། ། གལ་ཏེ་དེ་ལ་ཤིང་ཡོད་ན། གཅིག་གི་བདག་ཅག་རྡུལ་ཡོད་མིན།
གལ་ཏེ་མེའི་རྡུལ་ཕྲ་རབ་ལ་བུད་ཤིང་མེད་ན་རྒྱུ་མཚན་དེའི་ཕྱིར་ཤིང་མེད་པའི་མེ་ཡོད་དོ་སྟེ། ཡོད་པས་རྒྱུ་བུད་ཤིང་མེད་པའི་མེ་རྒྱང་བར་ཡོད་པར་འགྱུར་བས་དེ་ལྟ་ན་མེ་རྒྱུ་མེད་པ་ཉིད་དུ་ཐལ། བུད་ཤིང་འབྱུང་བ་གསུམ་གྱིས་བསྡུས་པ་དེ་ལ་མེད་པའི་ཕྱིར། སྐྱོན་དེས་ན། བྱེ་བྲག་པ་ལྟར་རང་གི་སྡེ་པ་རྣམས་ཀྱིས་རྫས་ཀྱི་རྡུལ་ཕྲ་རབ་ཁས་བླང་བར་མི་རིགས་སོ། ། གང་གིས་ན་བྱེ་བྲག་པའི་རྡུལ་ཕྲ་རབ་ཏུ་སྨྲ་བ་རབ་བྱེད་དགུ་པར་བཀག་ཟིན་པའི་ཕྱིར། རྒྱུ་མེད་དུ་ཐལ་བས་༼༤༧༧༽འཇིགས་ནས་གལ་ཏེ་མེ་རྡུལ་དེ་ལའང་བུད་ཤིང་ཡོད་ན་གཅིག་གི་བདག་ཉིད་རྡུལ་ཕྲ་རབ་ཀྱི་རྡུལ་ཡོད་པ་མིན་པར་ཐལ། འབྱུང་རྡུལ་རེ་རེ་ལ་རྡུལ་གཞན་གསུམ་གནས་པར་ངེས་པར་ཡོད་པའི་ཕྱིར། དེས་ན་རྡུལ་ཕྲ་རབ་གཅིག་བདེན་ལ་གཞན་གསུམ་གྱི་ཆ་དབྱེར་མེད་པ་ལ་བུད་ཤིང་གི་རྡུལ་ཡོད་མི་རིགས་པས་གཅིག་ཏུ་བདེན་ན་དུ་མར་མི་སྲིད་ལ། དུ་མར་བདེན་ན་གཅིག་བདེན་མི་སྲིད་པས་བདེན་པའི་ཁྱབ་བྱད་མ་དམིགས་པའོ། །
གསུམ་པ་ལ་གཉིས། གཅིག་དང་དུ་བྲལ་གྱི་རྟགས་ཀྱིས་དངོས་པོ་རང་བཞིན་གྱིས་གྲུབ་པ་དགག་པ་དང༌། ཉེས་པ་དེ་གཞན་སྡེ་ལའང་མཚུངས་པའོ། ། དང་པོ། ། དེ་ལྟར་དཔྱད་པས་རྫས་བརྒྱད་ལྷན་ཅིག་འབྱུང་བར་ངེས་ལ་རྡུལ་ཕྲ་རབ་གཅིག་གི་བདག་ཉིད་མེད་པ་འབའ་ཞིག་ཏུ་མ་ཟད། དེ་ལས་གཞན་པའི་དངོས་པོ་ཐམས་ཅད་གཅིག་དང་དུ་མར་བདེནཔ་མ་གྲུབ་སྟེ། ། དངོས་པོ་གང་གང་ཡོངས་བརྟགས་པ། ། དེ་དང་དེ་ལ་གཅིག་ཉིད་མེད། ། གང་གིས་གཅིག་ཀྱང་ཡོད་མིན་པ། ། དེས་ན་དུ་མ་དག་ཀྱང་མེད།
བུམ་སྣམས་ལ་སོགས་པའི་དངོས་པོ་གང་དང་གང་ལ་ཡོངས་སུ་བརྟགས་པ་ན། ཇི་ལྟར་དེ་ལས་གཞན་ལ་གཞན་༼༤༧༨༽ཡོད་པས་འབྱུང་བ་ཆེན་པོ་རྣམས་ལ་གཅིག་གི་བདག་ཉིད་ཡོད་པ་མ་ཡིན་པ་དེ་བཞིན་བུམ་པ་དང་སྣམ་བུ་སོགས་ལ་གཞན་དང་མ་འདྲེས་པའི་རང་རྐྱང་བར་ཡོད་ན་རྒྱུ་མེད་དུ་ཐལ། རང་རྒྱལ་བ་ལྟོས་མེད་དུ་ཡོད་པའི་ཕྱིར། འདོད་མི་ནུས་ཏེ། འབྱུང་བ་དང་འབྱུང་བ་ལས་གྱུར་པ་རྣམས་རྐྱང་བར་གཞན་དང་མ་འདྲེས་པ་རང་ཡོད་མི་ཤེས་པའི་ཕྱིར། དེ་བཞིན་སེམས་དང་སེམས་ལས་བྱུང་བ་རྣམས་དང༌། སྐྱེ་བ་ལ་སོགས་པའི་མཚན་ཉིད་རྣམས་དང་མཚན་གཞི་གཟུགས་ལ་སོགས་པ་རྣམས་ལ་དེ་ལྟར་ཡོངས་སུ་བརྟགས་ན་གཞན་དང་མ་འདྲེས་པའི་ལྟོས་མེད་དུ་རང་རྐྱང་བར་ཡོད་པ་མི་སྲིད་པ་དེའི་ཕྱིར། དངོས་པོ་དེ་དང་དེ་གཅིག་གི་བདག་ཉིད་དུ་གྲུབ་པ་ཡོད་པ་མིན་པ་དེའི་ཚེ་གཅིག་པ་རྣམས་ཀྱི་ཚོགས་པ་ཡང་མེད་ན་དུ་མ་གྲུབ་པ་རྒྱང་རིང་དུ་སྤངས་པས། རྒྱུ་མཚན་གང་གིས་བདེན་པར་གྲུབ་པའི་གཅིག་ཀྱང་ཡོད་པ་མིན་པ་དེས་ན་བདེན་པར་གྲུབ་པའི་དུ་མ་དག་ཀྱང་མེད་པར་ཐལ། དུ་མ་གཅིག་བསགས་པ་ལས་འབྱུང་བའི་ཕྱིར།
མདོར་ན་ཕྱི་དང་ནང་གི་དངོས་པོ་རྣམས་ཆོས་ཅན་ ༼༤༧༩༽བདེན་པར་མེད་དེ། བདེནཔའི་གཅིག་དང་དུ་མ་དང་བྲལ་བའི་ཕྱིར། དཔེར་ན་གཟུགས་བརྙན་བཞིན། དེ་ཡང་རྒྱན་ལས། ། བདག་དང་གཞན་སྨྲས་དངོས་འདི་དག ། ཡང་དག་ཏུ་ན་གཅིག་པ་དང༌། དུ་མའི་རང་བཞིན་བྲལ་བའི་ཕྱིར། རང་བཞིན་མ་གྲུབ་གཟུགས་བརྙན་བཞིན་ཞེས་འདི་ལྟར་དགོངས་ནས་གསུངས་སོ། གཉིས་པ། ཅི་སྟེ་ལྷན་ཅིག་འབྱུང་བར་ངེས་པར་ཁས་བླང་བས།
ཉེས་པ་འདི་རང་གི་སྡེ་པ་ལ་འཐད་ཀྱི་གཞན་སྡེ་ཕ་རོལ་པོ་ལ་མ་ཡིན་ཏེ། ས་ལ་སོགས་པའི་རྡུལ་ཕྲ་རབ་དེ་ལས་གཞན་པའི་དངོས་པོ་ལ་ཡོད་པ་དང་བྲལ་བ་བརྟགས་པ་རྣམས་ཡོད་པ་ཉིད་དུ་ཁས་བླངས་པའི་ཕྱིར་རོ་སྙམས་ན་མ་ཡིན་ཏེ། ། གལ་ཏེ་གང་ན་དངོས་དེ་རྣམས། ། མེད་དེར་གཅིག་ཡོད་ཅེས་འདོད་ན། ། གང་གིས་ཀུན་ལ་གསུམ་ཉིད་ཡོད། ། དེས་ན་གཅིག་ཉིད་ཡོད་མ་ཡིན། གལ་ཏེ་དེ་དག་ནི་གང་ནས་ལ་སོགས་པའི་རྡུལ་ཕྲ་རབ་དེ་ལས་གཞན་པའི་དངོས་པོ་དེ་རྣམས་མེད་པ་སའི་རྡུལ་ཕྲན་རྟག་པ་གཅིག་ཡོད་ཅེས་འདོད་ན། འདོད་པ་གང་གིས་ཀུན་ལ་གསུམ་ཉིད་ཡོད་ཏེ་སྤྱིར་བེམ་པོའི་དངོས་པོ་ལ་དངོས་ཆ་གསམ་དང་བློ་ལ་དུས་ཆ་གསུམ་ཡོད་ལ་དེ་དག་གི་ལུགས་ལ་ཡང་སའི་རྡུལ་ཕྲ་རབ་ལ་རྫས་ཉིད་དང༌། གཅིག་ཉིད་ང༌། ཡོད་པ་ཉིད་ཅེས་བྱ་བ་གསུམ་ཡོད་ལ།
དེ་བཞིན་དུ་ཡོན་༼༤༨༠༽ཏན་ལ་ཡན་ཏན་ཉིད་དང༌། ། ཡོད་པ་ཉིད་དང་གཅིག་ཉིད་ཅེས་ཡོད་པས། གང་གི་ཕྱིར་གསུམ་ཡོད་པ་དེའི་ཕྱིར་གཅིག་ཅེས་དངོས་པོ་གཅིག་བདེན་ཡོད་པ་མ་ཡིན་ཏེ། ། གསུམ་གྱི་བདག་ཉིད་ཡིན་པའི་ཕྱིར། ། གཅིག་ཏུ་བདེན་ན་དུ་མ་མི་སྲིད་དོ། ། ཡང་ན་ཅིག་ཏུ་འཛིན་པའི་བློ་མ་འཁྲུལ་ན་དུ་མར་འཛིན་པ་རྫུན་དུ་འགྱུར་ལ། ། དུ་མར་འཛིནཔ་མི་འཁྲུལ་ན། གཅིག་ཏུ་འཛིན་པ་འཁྲུལ་པར་འགྱུར་ཏེ་ཡུལ་གཅིག་གི་གོ་ས་ན་གཅིག་དུ་མར་གཉིས་ཀར་བདེན་པ་མི་སྲིད་པའི་ཕྱིར། དེ་བཞིན་དུ་གྲངས་ཅན་པ་ཡོན་ཏན་གསུམ་གྱིས་བདག་ཉིད་ཡིནཔ་བདེན་ན་གཅིག་ཏུ་མ་གྲུབ་ལ། གཙོ་བོ་གཅིག་གི་རང་བཞིན་དུ་བདེན་ན་གསུམ་དུ་མ་གྲུབ་པས་སུན་འབྱིན་འདིས་རྒོལ་བའི་ཕྱོགས་ཐམས་ཅད་བསལ་བར་ནུས་པ།
དཔེར་ན་དུས་མཐའི་མེས་དངོས་པོ་ཐམས་ཅད་བསྲེགས་པ་བཞིན་ནོ། བཞི་པ། མཐའ་བཞི་འགོགས་པའི་རིགས་པ་གཞན་ལ་སྦྱར་བ་ནི། ། ཡོད་དང་མེད་དང་ཡོད་མེད་དང༌། ། ཡོད་མད་མིན་ཞེས་བྱ་བའི་ཚུལ། ། འདི་ནི་མཁས་པས་གཅིག་ཉིད་སོགས། དག་ལ་རྟག་ཏུ་སྦྱར་བར་བྱ། མུ་བཞི་དགག་པའི་ཚུལ་འདི་བློ་དང་ལྡན་པ་རྣམས་ཀྱིས་རྒྱུ་འབྲས་གཅིག་པ་དང༌། ཐ་དད་པ་དང༌། གཉིས་ཀ་དང༌།
གཉིས་ཀ་མ་ཡིནཔར་འདོད་པ་ཐམས་ཅད་༼༤༨༡༽ལ་སྦྱར་བར་བྱ་སྟེ། དེ་ལ་རྒྱུ་ལ་འབྲས་བུ་ཡོད་པར་སྨྲ་བ་གྲངས་ཅན་པ་ནི་རྒྱུ་འབྲས་གཅིག་ཏུ་འདོད་པ་སྟེ། དེ་དགག་པ་གལ་ཏེ་ཡོད་པ་སྐྱེ་བར་འགྱུར་ན། སྐྱེས་ཟིན་སླར་ཡང་སྐྱེ་བ་དང༌། བདག་ཉིད་ལས་བདག་ཉིད་སྐྱེས་ན་འབྲས་བུའི་སྐྱེ་བ་སྐབས་མི་རྙེད་པ་དང༌། ཐམས་ཅད་ལས་ཐམས་ཅད་འབྱུང་བར་ཐལ་བའི་ཉེས་པ་ཡོད་པས་ཡོད་པར་སྐྱེ་བར་མི་རིགས་ལ། འབྲས་བུ་མེད་པ་སྐྱེ་བ་རང་གི་སྡེ་པ་རྒྱུ་འབྲས་གཞན་དུ་འདོད་པ་སྟེ། དེ་དགག་པ་བྱེ་བ་ཕྲག་བརྒྱའི་རྒྱུ་ཡི་ཀྱང༌། མེད་པ་སྐྱེ་བར་ནུས་མ་ཡིན་ཅེས་སོགས་སོ། གཅེས་བུ་པ། །
ཁ་ཅིག་གསེར་ལས་དུ་བུ་ལྟར་ངོ་བོ་མི་བསྐྱེད་པས་འབྲས་བུ་ཡོད་པ་ལ་ཁྱད་པར་བསྐྱེད་པས་མེད་པ་བསྐྱེད་ཅེས་ཡོད་མེད་གཉིས་ཀར་འདོད་པ་སྟེ། དེ་སྔ་མ་ཉིས་ཀའི་རིགས་པས་དགག་པ། འབྲས་བུ་ཡོད་ཉིད་གང་འདོད་པ། ། འབྲས་བུ་མེད་ཉིད་གང་འདོད་པ། ། ཁྱིམ་གྱིས་དོན་དུ་ཀ་བ་ལ། ། སོགས་པའི་རྒྱན་ནི་དོན་མེད་འགྱུར། ། ཅེས་པས་སོ། ། ཁ་ཅིག་རྒྱུ་དུས་ན་འབྲས་བུ་གཏན་མ་གྲུབ་པས་ཡོད་མེད་དུ་བརྗོད་པ་མེད་པས་ཡོད་མད་གཉིས་ཀ་མ་ཡིན་པ་སྐྱེ་བར་འདོད་པ་དེ་ནི་རྒྱུ་ལས་འབྲས་༼༤༨༢༽བུ་དེ་ཉིད་དང་གཞན་དུ་བརྗོད་དུ་མད་པར་འདོད་པ་སྟེ། དེ་དགག་པ་ནི་གཉིས་ཀ་ཡིན་པ་བཀག་པ་ཉིད་ཀྱིས་ཁེགས་ཏེ། འདི་ནི་དེའི་བཟློག་ཕྱོགས་ཡིན་པས་སོ། །
དེ་ལྟར་རིགས་པའི་ཚུལ་འདི་ནི་དེ་ཁོ་ན་ཉིད་ཀྱི་དོན་ལ་རྣམ་པར་དཔྱོད་པ་གཟོ་བའི་མཁས་པས་གཅིག་ཉིད་སོགས་མུ་བཞི་པོ་མཐའ་དག་ལ་རྟག་ཏུ་སྦྱར་བར་བྱ་སྟེ། གཞན་ཡང་སློབ་དཔོན་ཆོས་སྐྱོང་ནི། གལ་ཏེ་དངོས་པོ་རྣམས་གཅིག་པ་དང་ཐ་དད་པ་ཁོ་ནས་བཀག་གམ་ཚུལ་གཞན་གྱིས་བཀག་ཞེ་ན། མུ་བཞི་བཀག་པ་བསྟན་པའི་ཕྱིར། ཡོད་དང་ཞེས། དེ་ལ་སྣམ་བུ་དང་དཀར་པོ་ལྟ་བུ་གཅིག་ཏུ་འདོད་ན། ཡུལ་དུས་རྣམ་པ་ཐམས་ཅད་དུ་སྣམ་བུ་ཡོད་པར་དཀར་པོ་ཡོད་པ་དང༌། དཀར་པོ་ཡོད་པར་སྣམ་བུ་ཡོད་པར་འགྱུར་བས་མི་རིགས་སོ། ། ཅེས་དང༌། གལ་ཏེ་དཀར་པོ་དང་སྣམ་བུ་གཞན་ཡིན་ན་མེད་ཅེས་ཡོན་ཏན་ལ་རྫས་བསྟེན་པས་དཀར་པོ་སྣམ་བུར་མི་འགྱུར་ན་སྣམ་བུ་ཡང་དཀར་པོར་མི་འགྱུར་རོ། །
གཉིས་ཀ་གཉིས་ཀ་མ་ཡིན་པ་ལའང་ཚུལ་དེས་དགག་པ་རྟོགས་པར་བྱའོ། ། གཉིས་པ། དངོས་པོ་རྟག་པ་དང་བདེན་པར་འཁྲུལ་པའི་རྒྱུ་ནི། དེ་ལྟར་དངོས་པོ་རྣམས་རང་བཞིན་གྱིས་གྲུབ་པ་ཅུང་ཟད་༼༤༨༣༽ཀྱང་མེད་ན་རྒོལ་བ་དེ་དག་འཐད་པ་གང་གིས་དངོས་པོ་ཡོད་པར་རྟོག་ཞེ་ན། འཐད་པ་འགའ་ཡང་མེད་དེ། ཇི་ལྟར་རྒྱུན་ལ་བལྟ་ཉེས་ན། ། རྟག་པ་ཡོད་ཅེས་བྱར་འགྱུར་ལ། ། དེ་བཞིན་ཚོགས་ལ་བལྟ་ཉེས་ན། ། དངོས་པོ་ཡོད་ཅེས་བྱ་བར་འགྱུར། རྒྱུ་ནི་མར་མེའི་མེ་ལྕེ་སྐད་ཅིག་རེ་རེ་ལ་འཇིག་ཅིང༌།
སྔ་མ་དང་ཕྱི་མ་སྐད་ཅིག་རྒྱུ་དང་འབྲས་བུའི་འབྲེལ་བ་བར་མ་ཆད་པར་གནས་པ་ལ་རྒྱུ་དང་རྐྱེན་གྱི་ཚོགས་པ་ཡོད་ན་ཡོད་པའི་རྒྱུན་འབྱུང་བ་དེ་བཞིན་དུ་འདུ་བྱེད་སྐྱེ་མ་ཐག་ཏུ་འཇིག་པ་ཐམས་ཅད་ལ་བདག་ཉིད་ཇི་ལྟ་བུའི་རྒྱུ་དང་རྐྱེན་གྱི་ཚོགས་པ་ཡོད་ན་ཡོད་པའི་རྒྱུན་རྒྱུ་དང་འབྲས་བུའི་འབྲེལ་པ་རིགས་འདྲ་བར་མ་ཆད་པར་འཇུག་པ་ཐོག་མ་མེད་པ་ནས་འབྱུང་བ། དེའི་ཕྱིར་རྒྱུན་དེ་རང་གི་ངོ་བོས་སྐད་ཅིག་མ་གཅིག་ལས་གྲུབ་པ་མེད་མོད། འདྲ་བ་རྗེས་བྱུང་གི་འཁྲུལ་རྒྱུའི་བསླད་ནས་སྔ་དྲོའི་སྲོག་ཅན་ཕྱི་དྲོའི་སྲོག་ཅན་དུ་འཛིན་པ་ཕྱིན་ཅི་ལོག་ཏུ་ངེས་པའི་ཕྱི་རོལ་པའི་དྲང་སྲོང་རྣམས་ལ་སྔོན་གྱི་གནས་རྗེས་སུ་དྲན་ཞིང་འདིར་སྐད་ཅིག་མར་འཇིག་པ་མངོན་སུམ་མ་ཡིན་པས་ཕུང་པོ་གཅིག་ནས་གཅིག་ཏུ་བརྒྱུད་པའི་རྒྱུན་ལ་སྐད་ཅིག་མར་ཇི་ལྟ་༼༤༨༤༽བ་བཞིན་མ་རྟོགས་པར་ཕྱིན་ཅི་ལོག་ཏུ་བལྟ་ཞེས་ན། དངོས་པོ་རྟག་པར་ཡོད་ཅེས་བྱ་བའི་ལྟ་བ་ངན་པ་དག་འབྱུང་ལ། དེ་བཞིན་ཚོགས་ལ་བལྟ་ཉེས་ན་ཅེས། ཡུལ་དུས་རྣམ་པ་ཐ་དད་ཀྱི་བུམ་པ་རྣམས་བུམ་པ་མ་ཡིན་པ་ལས། ལོག་ནས་བུམ་པ་ཙམ་དུ་རིགས་མཐུན་པ་གཅིག་ཏུ་འཛིན་པ་དང༌། བུམ་པ་ཐམས་ཅད་ལ་འདི་དག་བུམ་པའོ་ཞེས་པའི་རྟོག་པ་ལ། སྤྱི་ལྡོག་ཅིག་སྣང་བ་དེ་དོན་རང་མཚན་གྱི་བུམ་པ་མ་འདྲེས་པར་གནས་པ་ཐམས་ཅད་ཀྱི་སྟེང་དུ་འགྲོ་བ་སྣང་བརྟགས་བསྲེ་བའི་བརྡའ་ཐ་སྙད་ཀྱི་འཇུག་པ་ཙམ་འཇོག་པ་ལ། དེ་ལྟར་མ་ཤེས་པར་སྤྱི་ལྡོག་ཐམས་ཅད་ལ་འགྲོ་བ་དངོས་པོ་དང་རྟག་པ་ཡོད་པ་ལ་སོགས་པར་འཁྲུལ་ནས།
ཚོགས་པ་དངོས་པོ་ཡོད་པ་ཞེས་བྱ་བའི་རྟོག་པ་མཐར་འཛིན་པ་འབྱུང་བར་འགྱུར་རོ། ། དེ་ནས་འཁྲུལ་རྒྱུ་ཡུལ་ལ་ཡོད་པ་དང༌། དབང་པོ་ལ་ཡོད་པ་དང༌། དབང་ཤེས་དེ་མ་ཐག་རྐྱེན་ལ་ཡོད་པའི་རྟོག་རྟོག་མེད་ཀྱི་འཁྲུལ་པ་ཇི་སྙེད་པ་འབྱུང་བའི་ཚུལ་ངེས་པར་བྱའོ། ། འདི་ནི་རང་སྡེ་གཞན་སྡེ་གཉིས་ཀའི་དངོས་པོ་ཡོད་པར་རྟོག་པའི་འཁྲུལ་རྒྱུ་བསྟན་པས་རང་སྡེ་ཁོ་ན་ལ་སྦྱར་བ་འཐད་པར་མི་སེམས་༼༤༨༥༽སོ། ། གསུམ་པ། བདག་མེད་སྒྲུབ་པའི་རིགས་པ་བསྡུས་ཏེ་བསྟནཔ་ནི། གལ་ཏེ་ཁོ་བོ་ཅག་དངོས་པོ་ལྟ་བ་ཕྱིན་ཅི་ལོག་ཡིན་ན། ཁྱོད་དངོས་པོ་ཁས་མི་ལེན་པས་དངོས་པོ་མེད་པར་ལྟ་བར་འགྱུར་བས་དེ་ཤིན་ཏུ་མི་རིགས་ཏེ། མཐོང་བ་དང་མ་མཐོང་བ་དང་འགལ་བའི་ཕྱིར་རོ་ཞེ་ན།
གང་ལ་བརྟེན་ནས་འབྱུང་ཡོད་པ། ། དེ་ནི་རང་དབང་མི་འགྱུར་རོ། ། འདི་ཀུན་རང་དབང་མེད་པ་སྟེ། ། དེས་ན་བདག་ནི་ཡོད་མ་ཡིན། ཁོ་བོ་ནི་མེད་པར་སྨྲ་བ་མ་ཡིན་ཏེ། རྟེན་ཅིང་འབྲེལ་བར་འབྱུང་བ་ཡིན་པའི་ཕྱིར་རོ། ། ཅི་ཁྱོད་དངོས་པོ་བདེན་པར་སྨྲ་བ་ཞིག་གམ་ཞེ་ན། མ་ཡིན་ཏེ། རྟེན་འབྲེལ་སྨྲ་བ་ཡིན་པའི་ཕྱིར། ། ཁྱོད་ཅི་འདྲ་བ་ཞིག་ཅེ་ན། །
རྟེན་ཅིང་འབྲེལ་བར་འབྱུང་བར་སྨྲ་བའོ། ། འོ་ན་རྟེན་ཅིང་འབྲེལ་བར་འབྱུང་བའི་དོན་གང་ཡིན་ཞེ་ན། རང་བཞིན་མེད་པའི་དོན་དེ། རང་བཞིན་གྱི་ས་མ་སྐྱེས་པ་སྒྱུ་མ་དང་སྨིག་རྒྱུ་དང༌། གཟུགས་བརྙན་དང༌། དྲི་ཟའི་གྲོང་ཁྱེར་དང༌། སྤྲུལ་པ་དང༌། རྨི་ལམ་དང་མཚུངས་པའི་རང་བཞིན་ཅན་གྱི་འབྲས་བུ་འབྱུང་བའི་དོན་དང་སྟོང་པ་ཉིད་དང༌། བདག་མེད་པའི་དོན་སྟོན་པ། འདི་ན་གང་དངོས་པོ་ཀུན་རང་གི་ངོ་བོས་༼༤༨༦༽དང་རང་བཞིན་གྱིས་རང་དབང་དུ་གྲུབ་པ་མེད་པ་རྒྱུ་རྐྱེན་གཞན་དང་གཞན་ལ་རག་ལས་པ་རྟེན་ཅིང་འབྲེལ་བར་འབྱུང་བ་དེ་ནི་གཞན་ལ་རག་མ་ལས་པ་རང་དབང་གིས་ཡོད་པི་ན་པ་སྟེ།
དེའི་ཕྱིར་དངོས་པོ་གང་ལ་ཡང་བདག་ནི་སྟེ། རང་བཞིན་ཡོད་པ་མ་ཡིན་པ་དེའི་དོན་ནི་དངོས་པོ་མད་པའང་མ་ཡིན་པས་ཀུན་ནས་ཉོན་མོངས་དང་རྣམ་བྱང་གི་རྒྱུ་ལ་ཡོད་པར་སྒྲོ་འདོགས་དང་མེད་པ་བསྐུར་འདེབས་ཀྱི་མཐའ་གཉིས་དང་བྲལ་བ་བྱ་བྱེད་ཐམས་ཅད་འཐད་པ་ལས་གཞན་གྱི་བརྟགས་པའི་མཐའ་ཐམས་ཅད་ནི་ཕྱིན་ཅི་ལོག་གི་རྟོག་པ་ཡིན་པར་ཤེས་པར་བྱའོ། ། དེས་ན་དབུ་མའི་གཏན་ཚིག་ཆེན་པོ་རྣམས་སྔོན་དུ་མ་སོང་ན་རྟེན་ཅིང་འབྲེལ་བར་འབྱུང་བ་སྣང་ལ་རང་བཞིན་མེད་པ་ཆུ་ཟླ་དང་གཟུགས་བརྙན་ལྟར་རང་བཞིན་མད་པ་དང་སྣང་བ་མི་འགལ་བའི་ཚུལ་ལ་ངེས་པ་དྲང་དུ་མེད་པས་གཏན་ཚིག་ཆེན་པོ་དེ་དག་སྔོན་དུ་སོང་བས་དྲངས་པའི་རྟེན་འབྲེལ་ཆུ་ཟླ་ལྟ་བུར་རྟོགས་པ་དབུ་མ་པའི་ཤིན་ཏུ་གཅེས་པའི་སྙིང་པོ་ཡིན་པས་དེའི་ངེས་པ་སྐྱེས་སྐྱེས་སུ་དཔྱད་ཅིང་རྟོགས་པར་བྱ་དགོས་སོ། ། ཅི་ཁོ་བོ་ཅག་ཀྱང་འབྲས་བུ་རང་དབང་བ་མེད་པ་ཁས་ལེན་པས་ཁྱོད་དང་ཁྱད་པར་ཅི་ཡོད་ཞེ་ན། ༼༤༨༧༽གང་ཁྱོད་ཀྱིས་རྟེན་འབྲེལ་གྱི་དོན་ཅི་བཞིན་རྟོགས་པ་དང་བརྗོད་མི་ཤེས་པ་འདི་ཁྱད་པར་སྟེ། བྱིས་པ་གཞོན་ནུ་ཐ་སྙད་ལ་མ་བྱངཀྵབས་གཟུགས་བརྙན་ལ་བདེན་པར་སྒྲོ་བཏགས་ནས་གཟུགས་བརྙན་ཡིན་པར་རྟོགས་མི་ཤེས་པ་བཞིན་དུ། ཁྱོད་ཀྱང་རྟེན་འབྲེལ་ཁས་བླངས་ཀྱང༌། རྟེན་འབྲེལ་རང་བཞིན་མེད་པ་སྟོང་པ་ཉིད་དུ་ཁོང་དུ་མ་ཆུད་པས་རང་བཞིན་མེད་པ་ལ་ལྷག་པར་ཡོད་པར་སྒྲོ་བཏགས་ནས་འཛིན་པས་དེའི་དོན་ཀྱང་ཇི་ལྟར་ཡིན་པ་བརྗོད་མི་ཤེས་ཤིང༌། ། རང་གི་ངོ་བོ་ཉིད་དུ་བརྗོད་པས་རང་གཞན་བསླུ་བར་བྱེད་པའི་ཕྱིར་རོ། ། བཞི་པ་རང་བཞིན་མེད་པ་རྟོགས་པའི་དགོས་པ་བསྟན་པ་ལ་གཉིས།
རྟེན་འབྲེལ་རང་བཞིན་གྱིས་གྲུབ་པ་འཕགས་པ་རྣམས་ཀྱིས་མ་གཟིགས་པ་དང༌། སྟོང་ཉིད་རྟོགས་པས་འཁོར་བ་ལས་གྲོལ་བར་འགྱུར་བའོ། ། དང་པོ། ། འབྲས་བུ་མེད་པར་དངོས་པོ་ནི། ། ཀུན་ལ་འདུ་བ་ཡོད་མ་ཡིན། ། འབྲས་བུ་དོན་དུ་འདུ་བ་གང༌། ། དེ་ནི་འཕགས་ལ་མ་འདུས་པའོ། ། དེ་ལྟར་དངོས་པོ་འགའ་ལ་ངོ་བོ་ཉིད་ཀྱིས་སྐྱེ་བ་ཡོད་པ་མ་ཡིན་པ་དེའི་ཕྱིར་རང་གི་བསྐྱེད་བྱའི་འབྲས་བུ་མེད་པར་དངོས་པོ་ནི་ཀུན་ལ་འབྲས་བུའི་དོན་དུ་༼༤༨༨༽ཚོགས་ཞིང༌། འདུ་བ་ཡོད་པ་མ་ཡིན་ལ་རང་བཞིན་གྱིས་གྲུབ་པ་ནི། རྟག་པས་འབྲས་བུ་ལ་ལྟོས་པ་མད་ལ།
འབྲས་བུའི་དོན་དུ་འདུ་བ་གང་ཡིན་པ་དེ་ནི། དེ་ཁོ་ན་ཉིད་གཟིགས་པའི་འཕགས་པ་རྣམས་ཀྱིས་མཉམ་བཞག་གི་གཟིགས་ང་ན་མ་འདུས་པ་སྟེ། དངོས་པོ་རང་བཞིན་མེད་པར་མངོན་སུམ་གཟིགས་པའི་ཕྱིར་རོ། ། གཉིས་པ། དེ་ཉིད་ཀྱི་ཕྱིར་རྣམ་པར་ཤེས་པ་དངོས་པོའི་རང་གི་ངོ་བོ་ལྷག་པར་སྒྲོ་འདོགས་པར་བྱེད་པ་ཉོན་མོངས་པ་ཅན་གྱི་མི་ཤེས་པའིདབང་གིས་དངོས་པོ་རྣམས་ལ་ཆགས་པ་དང་ལྡན་ཞིང་འཁོར་བར་འཇུག་པའི་ས་བོནདུ་གྱུར་པ་རྣམས་པ་ཐམས་ཅད་དུ་དགག་པ་ལས་འཁོར་བ་ལྡོག་པར་རྣམ་པར་བཞག་པ་སྲིད་པའི་ས་བོན་རྣམ་ཤེས་ཏེ། ། ཡུལ་རྣམས་དེ་ཡི་སྤྱོད་ཡུལ་ལོ། ། ཡུལ་ལ་བདག་མེད་མཐོང་ནས་ནི། ། སྲིད་པའི་ས་བོན་འགགས་པར་འགྱུར། སྲིད་པའི་ས་བོན་ཆོས་དང་གང་ཟག་གི་བདག་ཏུ་འཛིན་པའི་རྣམ་ཤེས་ཏེ་ཡིད་རྟོག་པ་དང་བཅས་པའི་བློས་འཇིན་པ་ལས་དབང་པོའི་ཤེས་པ་རྟོག་མེད་ཀྱི་སྒྲོ་འདོགས་མི་ཤེས་པས། དེས་ན་དེའི་སྤྱོད་ཡུལ་གཟུགས་ལ་སོགས་༼༤༨༩༽པའི་ཡུལ་རྣམས་དེའི་སྤྱོད་ཡུལ་ཡིན་པས་གཟུགས་སོགས་ཕུང་པོ་ལྔ་ལ་བརྟེན་ནས་ཆོས་དང་གཟང་ཟག་སུ་སྒྲོ་འདོགས་པས།
དེའི་ཡུལ་ལ་རང་བཞིན་གྱིས་གྲུབ་པའི་བདག་མེད་པར་མཐོང་ནས་གོམས་པར་བྱས་པས་སྲིད་པའི་ས་བོན་འགགས་པར་འགྱུར་ཏེ། ཐག་ཁྲ་ལ་སྦྲུལ་དུ་འཁྲུལ་པ་ལ་ཞིབ་ཏུ་བརྟགས་པའི་རྐྱེན་གྱིས་ཐག་ཁྲར་ངེས་པས་སྦྲུལ་དུ་སྒྲོ་འདོགས་པ་སེལ་བར་བྱེད་པ་བཞིན། བདག་མེད་པར་ངེས་པས་བདག་ཏུ་སྒྲོ་འདོགས་པ་སེལ་བར་ཚད་མས་འགྲུབ་པས། དེས་ན་སྲིད་པའི་ས་བོན་བདག་དང་ཆོས་སུ་འཛིན་པའི་རྟོགས་པ་སྤང་བས་རྒྱུ་ལྡོག་པས་འབྲས་བུ་འཁོར་བའི་ཆོས་མ་ལུས་པ་འགགས་ནས་ཐར་པ་ཐོབ་པར་འགྱུར་རོ། ། ཟླ་བའི་ཞབས་ཀྱིས། ཇི་སྐད་བཤད་པའི་ཚུལ་གྱིས་ཡུལ་རང་བཞིན་མེད་པར་མཐོང་བས་ཆགས་པའི་རྒྱུ་རྣམ་པར་ཤེས་པ་སྲིད་པའི་ས་བོན་དུ་གྱུར་པ་ཐམས་ཅད་ལོག་པ་ལས་ཉན་ཐོས་དང་རང་སངས་རྒྱས་དང༌། མི་སྐྱེས་པའི་ཆོས་ལ་བཟོད་པ་ཐོབ་པའི་བྱང་ཆུབ་སེམས་དཔའ་རྣམས་ལ་འཁོར་བ་ལྡོགཔར་རྣམ་པར་བཞག་གོ ། དེ་བཞིན་༼༤༩༠༽གཤེགས་པའི་ཡེ་ཤེས་འབྱུང་བའི་ས་བོན་བྱང་ཆུབ་ཀྱི་སེམས་དེ་ནི། དེ་རྣམས་ལ་མི་ལྡོག་སྟེ། ཐམས་ཅད་ལ་དེ་བཞིན་གཤེགས་པའི་ཡེ་ཤེས་རྙེད་པ་གདོན་མི་ཟ་བར་འབྱུང་བའི་ཕྱིར།
གང་དག་གིས་བྱང་ཆུབ་ཀྱི་སེམས་རྣམ་པ་དེ་ལྟ་བུ་མ་སྐྱེད་པ་དེ་དག་གིས་ཀྱང་ཕྱིས་གདོན་མི་ཟ་བར་བསྐྱེད་ནས་བྱང་ཆུབ་སེམས་དཔའི་སྤྱོད་པས་བླ་ན་མད་པའི་ཡེ་ཤེས་ཐོབ་པར་བྱ་བ་ཁོ་ན་སྟེ། འདི་ནི་འཕགས་པ་དམ་པའི་ཆོས་པདྨ་དཀར་པོའི་མདོ་ལས། ། བཙལ་བར་བྱའོ་ཞས་གསུངས་པས། ། མྱ་ངན་ལས་འདས་པའི་མདོ་ལས། ། ཀུན་རྫོབ་དོན་དམ་དབྱེ་བ་ཡིས། ། བྱང་ཆུབ་སེམས་དེ་རྣམ་པ་གཉིས། ། སེན་དྷ་པ་ཡི་སྒྲ་བཞིན་ནོ། ། ཞེས་པས། འཁོར་བ་ལྡོག་ཞེས་འཁོར་བའི་རྒྱུ་བདག་དང་བདག་གིར་འཛིན་པ་ཉན་རང་བྱང་སེམས་རྣམས་ལ་ལྡོག་དགོས་པ་མཚུངས། དེ་བཞིན་གཤེགས་པའི་ཡེ་ཤེས་འབྱུང་བའི་ས་བོན་བྱང་ཆུབ་ཀྱི་སེམས་ནི་དེ་རྣམས་ལ་མི་ལྡོག་གོ་ཞེས།
བྱང་ཆུབ་ཀྱི་སེམས་ནི་ཀུན་རྫོབ་དང་དོན་དམ་པ་གཉིས་ཀ་ལ་འཇུག་པས། མཐོང་ལམ་ཐོབ་པ་མ་གཏོགས་སྐྱེ་བར་སེམས་པ་དང་བྱང་ཆུབ་སེམས་དཔའ་མཚན་ཉིད་པ་མཐོང་༼༤༩༡༽ལམ་ཐོབ་པ་ནས་འཇོག་པ་འཇུག་འགྲེལ་ལས་གསུང་ཞིང༌། བྱང་ཆུབ་ཀྱི་སེམས་རྒྱུད་ལ་བསྐྱེད་པ་དེ་དག་གིས་ཕྱིས་གདོན་མི་ཟ་བར་བསྐྱད་ནས་ཞེས་ཉན་རང་དེ་དག་གིས་སྔར་གང་ཟག་གི་བདག་མེད་མཐོང་ནས་ཕྱིས་ཆོས་ཀྱི་བདག་མེད་དོན་དམ་པའི་བྱང་ཆུབ་ཀྱི་སེམས་བསྐྱེད་དགོས་པར་གསལ་བས། པདྨ་དཀར་པོ་ལས་དཔེར་ན་དེད་དཔོན་མཁས་པས་ཚོང་པ་མང་པོ་ཁྲིད་དེ། རྒྱ་མཚོ་ཆེན་པོར་ཞུགས་ཏེ་རིན་པོ་ཆེ་གླིང་དུ་ཆས་པ་ན། རི་དང་གླིང་སོགས་མཐོང་བ་མད་པས་ཡིད་སྐྱོ་བ་རྣམས་ལ་རེ་ཞིག་ཚལ་ཡིད་དུ་འོང་བ་སྤྲུལ་ཏེ་ངལ་བསོས་པ་ན་ཡང་སྤྲུལ་པ་བསྡུས་ཏེ་འགྲོ་བ་བཞིན། དེ་བཞིན་གཤེགས་པས། གདུལ་བྱའི་འགྲོ་བ་དག་ཐོག་མ་མེད་པ་ནས་འཁོར་བའི་རྒྱ་མཚོར་བརྐྱལ་བར་གྱུར་པ་དག་ལ། ད་དུང་བསྐྲལ་པ་གྲངས་མེད་པར་བྱང་ཆུབ་ཀྱི་སྤྱོད་པ་སྤྱད་དགོས་པར་བསྟན་ན་ཡིད་འཇུག་པར་མི་འགྱུར་བས། དེའི་ཕྱིར་ཉན་ཐོས་དང་རང་སངས་རྒྱས་ཀྱིས་འབྲས་བུ་དག་མཐར་ཐུག་པ་ཡིན་པ་སྐད་བསྟན་པས་འཁོར་བའི་སྡུག་བསྔལ་གྱིས་ཡིད་སོས་པ་དག་གཟོད་ཐེག་པ་ཆེན་པོའི་ཆོས་བསྟན་ནས་༼༤༩༢༽བླ་ན་མད་པའི་སར་དཀྲི་བར་གསུངས་པའི་ཕྱིར་དང༌།
ས་སྙིང་འཁོར་ལོའི་མདོ་ལས། བྱང་ཆུབ་སེམས་དཔའི་ཚུལ་ཁྲིམས་རྣམ་པར་དག་པ་གོ་ཆ་ཆེན་པོའི། འཁོར་ལོ་ཐུན་མོང་མ་ཡིན་པ་གང་ཞེ་ན། གང་བྱང་ཆུབ་སེམས་དཔའ་རྣམས་ཕྱོགས་བཅུའི་སེམས་ཅན་ཐམས་ཅད་ལ་མཉམ་པ་ཉིད་ཀྱིས་སེམས་དང༌། གནོད་པ་མེད་པའི་སེམས་དང༌། མཁོན་དུ་འཛིན་པ་མེད་པའི་སེམས་རྣམ་པར་དག་པའི་ཚུལ་ཁྲིམས་བསྲུང་ངོ་ཞེས། སེམས་མཉམ་པ་ཉིད་ཀྱི་སེམས་ནི་ཀུན་རྫོབ་དང་དོན་དམ་པའི་བྱང་ཆུབ་ཀྱི་སེམས་རྣམ་པ་གཉིས་ཀྱི་ཁྱད་པར་གྱིས། གནོད་པ་མེད་པི་སེམས་དང༌། འཁོན་དུ་འཛིན་པ་མེད་པའི་སེམས་གཉིས་ཉན་རང་དག་ལ་ཡོད་མོད་ཀྱི་དེ་དག་ལས་ཁྱད་པར་བྱད་པའི་བྱེད་པ་གང་གིས་ན་བདག་མེད་པ་གཉིས་པོ་འདི་ནི་ཐེག་པ་ཆེ་ཆུང་གི་ཐར་བ་དང་ཐམས་ཅད་མཁྱེན་པའི་རྒྱུར་ངེས་སོ། ། གཉིས་པ་ལེའུའི་མཚན་བསྟན་པ་ནི།
བྱང་ཆུབ་སེམས་དཔའི་རྣལ་འབྱོར་སྤྱོད་པ་བཞི་བརྒྱ་པ་ཞེས་བྱ་བ་ལས། མཐར་འཛིན་པ་དགག་པ་བསྒོམ་པ་སྟེ་རབ་ཏུ་བྱེད་པ་བཞི་པའི་རྣམ་པར་བཤད་པའོ། ། གསུམ་པ་འདུས་བྱས་ཀྱི་མཚན་ཉིད་སྐྱེ་འཇིག་༼༤༩༣༽གནས་གསུམ་རང་བཞིན་གྱིས་གྲུབ་པ་དགག་པ་ལ་གཉིས། ལེའུའི་གཞུང་བཤད་པ་དང༌། ལེའུའི་མཚན་བསྟན་པའོ། ། དང་པོ་ལ་གཉིས། རྟེན་འབྱུང་རང་བཞིན་གྱིས་སྐྱེ་བ་མེད་པ་སྒྱུ་མའི་ཚུལ་དུ་རྒྱས་པར་སྒྲུབ་པ་དང༌། རང་བཞིན་གྱིས་གྲུབ་པ་བཀག་པའི་འཇུག་བསྡུ་བའོ། ། དང་པོ་ལ་གསུམ། སྐྱེ་བ་རང་བཞིན་གྱིས་གྲུབ་པ་བྱེ་བྲག་ཏུ་དགག་པ་དང༌།
སྐྱེ་འཇིག་གནས་གསུམ་རང་བཞིན་གྱིས་གྲུབ་པ་སྤྱིར་དགག་པ་དང༌། སྐྱེ་བཞིན་པ་རང་བཞིན་གྱིས་སྐྱེ་བ་དགག་པའོ། ། དང་པོ་ལ་གཉིས་རྒྱས་པར་བཤད་པ་དང༌། དོན་བསྡུ་བའོ། ། དང་པོ་ལ་ལྔ། ཡོད་མད་སྐྱེ་བ་བརྟགས་ལ་དགག་པ་དང༌། ཐོག་མཐའ་བར་གསུམ་བརྟགས་ནས་དགག་པ་དང༌། རང་གཞན་གཉིས་ལ་བརྟགས་ནས་དགག་པ་དང༌། ། རིམ་དང་ཅིག་ཆར་བརྟགས་ནས་དགག་པ་དང༌། དུས་གསུམ་ལ་བརྟགས་ནས་དགག་པའོ། །
དང་པོ་ལ་བཞི། ཡོད་མེད་སྐྱེ་འགོག་གི་གཏན་ཚིགས་དང༌། དེའི་ཚུལ་སྒྲུབས་པ་དང༌། སྐྱེ་བའི་དུས་ལ་བརྟགས་ལ་དགག་པ་དང༌། རང་དངོས་དང་གཞན་དངོས་སུ་བརྟགས་ནས་དགག་པའོ། ། ༼༤༩༤༽དང་པོ། ། འདུས་བྱས་ཀྱི་རང་བཞིན་ཡོད་དེ། དེ་འི་མཚན་ཉིད་སྐྱེ་བ་སོགས་ཡོད་པའི་ཕྱིར། གང་དངོས་པོ་མེད་པ་ལ་ནི་མཚན་ཉིད་ཀྱང་མེད་དེ། རི་བོང་གི་རྭ་ལྟར་འགྱུར་ན།
དེ་བས་ན་འདུས་བྱས་རྣམས་ལ་དངོས་པོ་ཡོད་དོ་ཞེ་ན། ། ཐ་མར་མེད་པ་སྐྱེ་བར་འགྱུར། ། དེས་ན་མད་པ་དག་ལ་སྐྱེ། ། ཡོད་པ་གདོད་ནས་སྐྱེ་འགྱུར་ན། ། དེས་ན་ཡོད་པ་ག་ལ་སྐྱེས། ། མཚན་ཉིད་ཡོད་ན་འདུ་བྱས་ཡོད་པར་འགྱུར་ན་དེ་རང་བཞིན་གྱིས་ཡོད་པ་མིན་ཏེ། ། སྐྱེ་བས་འདུས་བྱས་བསྐྱེད་པར་ཁས་བླང་ན། ། འབྲས་བུ་མེད་པར་སྨྲ་བ་ལྟར་ན། ས་བོན་གྱི་དུས་ན་མྱུ་གུ་མེད་པས་རྒྱུ་རྐྱེན་ཚོགས་པའི་ས་བོན་གྱི་སྐད་ཅིག་མ་ལ་མྱུ་གུ་སྐྱེའོ། ། ས་བོན་གྱི་སྐད་ཅིག་མ་ཐ་མར་ཏེ།
དེའི་དུས་ན་མྱུ་གུ་མད་པ་ངོ་བོ་ཉིད་ཀྱིས་སྐྱེ་བར་འགྱུར་ན་དེ་མི་རིགས་ཏེ། བོང་བུའི་རྭ་ལ་སོགས་པ་ཡང་སྐྱེ་བར་ཐལ། ། མེད་པ་ཙམ་དུ་མཚུངས་པའི་ཕྱིར། དེས་ན་རྒྱུ་དུས་ན་མེད་པ་ངོ་བོ་ཉིད་ཀྱིས་ག་ལ་སྐྱེས་སྐྱེ་བ་མི་སྲིད་དེ། ། མེད་པ་ལ་སྐྱེ་བའི་བྱ་བ་བརྟེན་པའི་གཞི་མད་པ་རྟགས་སུ་སོང་ནས། གང་ལ་ཞེས་སྐྱེ་བ་མི་སྲིད་པ། སྒྲུབ་བྱའི་ཆོས་སུ་གྲུབ་པ་ཡིན་ནོ། ། ཉེས་པ་འདིས་༼༤༩༥༽འཇིགས་ནས་འབྲས་བུ་ཡོད་པ་ཁོ་ན་སྐྱེ་བར་འདོད་ན་དེ་ལྟ་ན། རྒྱུ་དུས་ན་ཡོད་པ་ག་ལ་སྐྱེ་བར་ཐལ། རྒྱུ་དུས་ན་ཡོད་པ་གདོད་ནས་རང་གི་སྔ་ལོགས་སུ་སྐྱེ་བར་འགྱུར་བ་དེས་ན་ཡོད་ཟིན་པའི་ཕྱིར་ན་སྐྱེ་བ་ལ་དགོས་པ་མེད་པའི་ཕྱིར།
དེས་ན་མྱུ་གུ་ཡོད་མེད་གང་ཁས་བླང་བའི་བསམ་ངོའི་མྱུ་གུ་ཡོད་མེད་ཀྱི་ལྡོག་པ་ཞིག་འཆར་བ་ཆོས་ཅན་དུ་བཀོད་ནས། མེད་པ་ལ་སྐྱེ་བའི་བྱ་བ་བརྟེན་པ་གཞི་མེད་པ་དང༌། ཡོད་པ་ལ་ཡང་སྐྱེ་བའི་བྱ་བ་བརྟེན་ན་ཐུག་མེད་དུ་འགྱུར་བ་དང༌། སླར་སྐྱེ་བས་བོགས་དབྱུང་བ་མི་སྲིད་པ་རྟགས་སུ་སོང་ནས། ཡོད་མེད་གང་ལའང་སྐྱེ་བ་བྱ་བ་མི་སྲིད་པ་བསྒྲུབ་བྱར་གྲུབ་པས་ན། མྱུ་གུ་ཆོས་ཅན། ངོ་བོ་ཉིད་ཀྱིས་སྐྱེ་བ་མེད་དེ། རྒྱུ་དུས་ན་ཡོད་པ་ངོ་བོ་ཉིད་ཀྱིས་མི་སྐྱེ་ལ་རྒྱུའི་དུས་ན་མེད་པ་ཡང་ངོ་བོ་ཉིད་ཀྱིས་མི་སྐྱེ་པའི་ཕྱིར། བཀོད་ཚོད་ལ་དེ་ལྟར་བཀོད་ཀྱང་སོང་ཚོད་ལ་མྱུ་གུ་རང་བཞིན་གྱིས་སྐྱེ་བ་ཡོད་མེད་ལ་སོང་བས། རྒྱུ་མཚན་དེས་མྱུ་གུ་ཡོད་མེད་དུ་སྒྲོ་འདོགས་པའི་ལོག་རྟོག་ལྡོག་ནས་སྐྱེ་བ་རང་བཞིན་མེད་པ་ལ་ངེས་པ་འདྲེན་དགོས་པ་གཞུང་འདིའི་གོང་འོག་ཐམས་ཅད་དུ་༼༤༩༦༽ངེས་པའི་ཕྱིར་རོ། །
འདི་ནི་རང་རྒྱུད་ཁོ་ནའི་ལུགས་སུ་གོ་བར་མི་བྱ་སྟེ། ཐལ་འགྱུར་བས་ཀྱང་ཕ་རོལ་པོའི་ཁས་བླངས་པ་འགལ་བ་བརྗོད་པ་རྟགས་སུ་སོང་ནས་ལོག་རྟོག་ལྡོག་པ་ཙམ་ལས་ངེས་པ་མི་དྲངས་ན་ཐལ་འགྱུར་བཀོད་པ་དོན་མེད་ལ། ངེས་པའང་དྲངས་ན་འདི་ལྟར་དོན་གྱིས་མཚུངས་སོ། ། དེས་ན་ཐལ་འགྱུར་ཐམས་ཅད་གཞན་ང་ཁོ་ན་ལ་སྐྱེལ་ན། དེ་རང་གི་ལུགས་ཀྱི་ཐ་སྙད་མ་ཡིན་ན། རང་ལ་མ་གྲུབ་པ་གཞན་ལ་ཇི་ལྟར་གྲུབ། རང་ལ་གྲུབ་པས་གཞན་ལ་ཐལ་འགྱུར་དེས་དགག་པ་འགྲུབ་པར་འགྱུར་དགོས་པས་གཞན་ངོ་ཁོ་ན་ལ་སྐྱེལ་བ་འདི་ཟླ་བའི་དགོངས་པ་ནི་གཏན་མིན་ནོ། །

དེས་ན་ཐལ་རང་གི་ཁྱད་པར་ཀུན་རྫོབ་དང་དོན་དམ་གང་ཡིན་ཀྱང་སླ། དབུ་མ་པ་རང་ལུགས་ཀྱིས་ཐ་སྙད་ཞིག་ངས་པར་ཁས་བླང་དགོས་པས་གང་ཡང་ཁས་ལེན་མེད་ཅེས་པ་འདི་ཐ་སྙད་མ་ཡིན་ན་དོན་དམ་པར་ཅི་ལྟར་སེམས་ཤིག ། སྤྲོས་པས་ཆོག་གོ ། གཉིས་པ། འབྲས་བུ་ཡིས་ནི་རྒྱུ་བཤིག་པ། ། དེས་ན་མེད་པ་སྐྱེ་མི་འགྱུར། ། གྲུབ་པ་ལས་སྒྲུབ་ཡོད་མ་ཡིན། ། དེ་ཕྱིར་ཡོད་པ་མི་སྐྱེའོ། ། ས་བོན་མ་འགྱུར་བར་མྱུ་གུ་སྐྱེ་བར་མི་སྲིད་པས་༼༤༩༧༽འབྲས་བུ་མྱུ་གུ་སྐྱེ་བཞིན་པ་ཡིན་ནི། རྒྱུ་ས་བོན་བཤིག་པ་དེས་ན་ས་བོན་གྱི་དུས་ན་མེད་པ་ངཽ་བོ་ཉིད་ཀྱིས་སྐྱེ་བར་མི་འགྱུར་རོ། ། སྤྱིར་ས་བོན་གྱི་དུས་ན་མེད་པའི་མྱུ་གུ་སྐྱེ་ཡང་སྐྱེ་བ་རང་བཞིན་གྱིས་གྲུབ་པར་ཁས་ལེན་པ་ལ་མི་འཐད་དེ།
རི་བོང་གི་རྭ་ཡང་སྐྱེ་བར་ཁས་ལེན་དགོས་པའི་ཕྱིར། རྒྱུའི་དུས་ན་གྲུབ་པ་སྒྲུབ་བྱེད་དགོས་པ་ཡོད་པ་མིན་པ་དེའི་ཕྱིར་རྒྱུ་དུས་ན་ཡོད་པ་མི་སྐྱེའོ། ། གསུམ་པ། དེ་ཚེ་སྐྱེ་བ་ཡོད་མིན་ཞིང༌། ། གཞན་ཚེ་སྐྱེ་བ་ཡོད་མ་ཡིན། ། དེ་ཚེ་གཞན་ཚེ་མི་སྐྱེ་ན། ། ནམ་ཞིག་སྐྱེ་བ་ཡོད་པར་འགྱུར། ། སྐྱེ་བའི་དུས་མི་སྲིད་པའི་ཕྱིར། མྱུ་གུ་རང་ཉིད་ཡོད་པའི་དུས་དེའི་ཚེ་སྐྱེ་བ་ཡོད་པ་མྀན་ཞིང༌། སྐྱེད་མི་དགོས་པའི་ཕྱིར་རོ། །
གཞན་རང་ཉིད་མེད་པའི་ཚེ་སྐྱེ་བ་ཡོད་པ་མིན་ཏེ། མེད་པ་བསྐྱེད་མི་ནུས་པའི་ཕྱིར། དེའི་ཚེ་ཡང་མི་སྐྱེ་གཞན་གྱི་ཚེ་ཡང་མི་སྐྱེ་ན་དུས་ནམ་ཞིག་སྐྱེ་བ་ཡོད་པར་འགྱུར་སྐྱེ་བའི་དུས་ལ་དཔྱད་ན་མི་སྲིད་པའི་ཕྱིར་རོ། ། བཞི་པ། འོ་མ་ཞོའི་དངོས་པོར་འབྱུང་བ་སྐྱེ་བ་ཡིན་ནོ་ཞེ་ན། དེ་མི་རིགས་ཏེ། དེ་ལ་དེ་ཡི་དངོས་པོ་རྒྱུ། ། ཇི་ལྟར་སྐྱེ་བ་ཡོད་མིན་ལྟར། ། དེ་བཞིན་གཞན་གྱི་དངོས་པོ་ཡང༌། ། དེ་ལ་སྐྱེ་བ་ཡོད་མ་༼༤༩༨༽ཡིན།
འོ་མའི་དངོས་པོར་གནས་པ་དེ་ལ་འོ་མ་དེའི་དངོས་པོ་རྒྱུ་དགོས་པ་མེད་པས་ཇི་ལྟར་སྐྱེ་བ་ཡོད་པ་མིན་པ་ལྟར་དེ་བཞིན་དུ་གཞན་གྱི་ཞོའི་དངོས་པོར་ཡང་འོ་མ་དེ་ལ་སྐྱེ་བ་ཡོད་པ་མིན་ཏེ། ངོ་བ་ཐ་དད་པའི་ཕྱིར། དེས་ན་འོ་མ་ཞོའི་རྒྱུ་ཡིན་ལ་འོ་མ་ལ་ཞོའི་དངོས་པོ་ཞེས་ཇི་ལྟར་འགྲུབ། ཞོ་ཡིན་པ་དེའི་ཚེ་འོ་མ་མ་ཡིན་ལ་འོ་མ་ཡིན་པ་དེའི་ཚེ་འོ་མ་ཡིནཔས་འོ་མའི་གནས་སྐབས་མདོར་ན་ཞོར་འགྱུར་བ་འགལ་ལ། དོར་ན་གཞན་དེར་ཞོར་འགྱུར་གྱི་འོ་མ་མ་ཡིན་ནོ། ། གཉིས་པ། རིགས་པ་འདི་ལས་ཀྱང་འདུས་བྱས་ལ་སྐྱེ་བ་མེད་དེ། ཐོག་མ་པར་དང་ཐ་མ་རྣམས། ། སྐྱེ་བའི་སྔ་རོལ་སྲིད་མ་ཡིན། ། གཉིས་གཉིས་དག་ནི་མེདཔ་རྒྱུ། །
ཇི་ལྟར་རེ་རེ་བརྩོམ་པར་འགྱུར། ། འདི་ལྟར་མཚན་ཉིད་ཐོག་མར་སྐྱེ་བ་དང༌། བར་དུ་གནས་པ་དང༌། ཐ་མར་འཇིག་པ་རྣམས་མཚན་གཞི་བུམ་པ་སྐྱེ་གནས་འཇིག་པའི་བྱ་བ་བྱེད་པའི་སྔར་དང་ཕྱིས་མེད་དེ། རྟེན་མེད་པའི་མཚན་ཉིད་སྐྱེ་གནས་འཇིག་པ་དག་མི་སྲིད་པར་ཐལ། མེད་པ་སྐྱེ་བ་སོགས་གང་གིས་འགྱུར་མོ་གཤམ་བུ་མོའི་སྐྱེ་བ་མི་རྙེད་པ་བཞིན་ནོ། ། ཅི་སྟེ་ཐད་སྐར་ཐད་སྐར། སྐྱེ་བའི་དུས་༼༤༩༩༽ན་སྐྱེ་བ་དང༌། ། གནས་པའི་དུས་ན་གནས་པ་དང༌། འཇིག་པའི་དུས་ན་འཇིག་པ་དུས་རིམ་ཅན་དུ་ངོ་བོ་ཉིད་ཀྱིས་ཡོད་དོ་ཞེ་ན།
རེ་རེའི་དུས་ན་གཞན་གཉིས་དག་ནི་མེད་པ་རྒྱུ་ཇི་ལྟར་རེ་རེ་རྩམ་པར་འགྱུར་སྐྱེ་བ་ཡོད་ན་དེ་གནས་པ་དང་གནས་པ་འཇིག་དགོས་ན་དང་པོར་རང་མ་སྐྱེས་པ་ལ་གནས་འཇིག་གཉིས་མེད་ལ། གནས་པ་ལ་དང་པོ་སྐྱེ་བ་མེད་ན་སྐྱེ་བ་མེད་པ་དེ་ཇི་ལྟར་གནས་གནས་པ་སྐྱེ་བ་དེ་གནས་དགོས་ལ་འཇིག་པ་མེད་ན། འཇིག་པ་དངོས་པོ་ལ་བརྟེན་པ་ཡིན་ན་འཇིག་པ་མེད་པ་དེ་དངོས་པོར་མེད་ན་དེ་ལ་གནས་པ་གང་ཞིག་གནས་པར་བྱེད། འཇིག་པ་སྔ་མ་གཉིས་མེད་པ་སྐྱེ་གནས་མད་པ་གང་འཇིག་པར་བྱེད། སྐྱེ་བ་མེད་ན་གང་ལ་འཇིག་པ་འཇུག་འཇིག་བྱ་མ་སྐྱེས་པའམ་གནས་པ་མེད་ན་གང་འཇིག་རྟེ། གནས་པ་འཇིག་པ་ལས་མི་གནསཔ་འཇིག་མི་དགོས་པའི་ཕྱིར་རམ། ཡང་ན་སྐྱེ་གནས་སོགས་གསུམ་པོའི་རང་ལྡོག་ལ་དེ་གསུམ་པོ་ཚར་ན་རང་འདུས་བྱས་ཀྱི་མཚན་ཉིད་དུ་གྲུབ་ལ་མ་ཚང་ན་རེ་རེ་ནས་མ་ཡིན་པའི་ཕྱིར་ཞེས་དགོངས་སོ། ། དེ་རེ་རེ་ནས་འདུས་བྱས་ཀྱི་མཚན་ཉིད་གསུམ་པོ་༼༥༠༠༽ཡོད་ན་རང་མཚན་གཞིར་འགྱུར་བས་གཞན་གྱི་མཚན་ཉིད་ཡིན་པ་མི་སྲིད་ལ། རེ་རེ་ནས་གསུམ་པོ་མི་ཚང་ན་མཚན་ཉིད་མཚན་ཉིད་དུ་མ་གྲུབ་ན་དེའི་མཚན་གཞི་གྲུབ་པ་ཡོད་པ་མིན་ནོ། ། གསུམ་པ།
གཞན་ཀྱི་དངོས་པོར་མེད་པར་ནི། ། བདག་གི་དངོས་པོ་འབྱུང་བ་མེད། ། དེ་ཡི་ཕྱིར་ན་བདག་གཞན་ནི། ། གཉིས་ལས་འབྱུང་བ་ཡོད་མ་ཡིན། འདི་ལས་ཀྱང་འདུས་བྱས་སྐྱེ་བ་མི་རིགས་ཏེ། འདི་ལྟར་བུམ་པ་རང་ལས་གྲུབ་པའི་ངོ་བ་མེད་པས། གྱོ་མོ་ལ་སོགས་པའི་གཞན་གྱི་དངོས་པོ་མེད་པར་ནི་རྫ་བུམ་བདག་གི་དངོས་པོ་འབྱུང་བ་མེད་དེ། གྱོ་མོ་ལ་ལྟོས་པའི་ཕྱིར། གྱོ་མོ་ཡང་རང་གི་ངོ་བོས་མ་གྲུབ་སྟེ། གསེག་མ་ལ་ལྟོས་པའི་ཕྱིར།
དེའི་ཕྱིར་ན་བུམ་པ་བདག་གཞ་ནི་གཉིས་ཀ་ལས་འབྱུང་བ་ཡོད་པ་མིན་ཏེ། བུམ་པ་བདག་ཉིད་གཞན་གྱོ་མོ་ལ་ལྟོས་དགོས་ན་གྱོ་མོ་བདག་ཉིད་གྲུབ་པ་གཞན་གསེག་མའམ་བུམ་པ་ལ་ལྟོས་དགོས་པས་བུམ་པ་གྱོ་མོ་ལས་གཞན་དུ་འགྱུར་བ་བདག་གཞན་ངོ་བོ་ཉིད་ཀྱིས་མ་གྲུབ་པས། སྐྱེ་བ་རང་བཞིན་གྱིས་གྲུབ་པ་མེད་དོ། ། བཞི་པ་ལ་གཉིས། དངོས་དང་རང་བཞིན་གྱིས་སྐྱེ་བའི་སྒྲུབ་བྱེད་དགག་༼༥༠༡༽པའོ། ། དང་པོ། གཞན་ཡང་སྐྱེ་བ་མེད་པ་འདི་སྐྱེ་བ་པོའི་སྔ་རལ་ལམ་ཕྱིས་སམ་ཅིག་ཆར་དུ་རྟོག་གྲང་ན། སྔོན་དང་ཕྱིས་དང་ཅིག་ཆར་ཞེས། ། བརྗོད་པ་ཉིད་དུ་མི་ནུས་ན། ། དེ་ཕྱིར་སྐྱེ་དང་བུམ་པ་ལ། །
ཅིག་ཆར་འབྱུང་བ་ཡོད་མ་ཡིན། སྐྱེ་བ་སོགས་བུམ་པའི་སྔོན་དང༌། ཕྱིས་དང༌། ཅིག་ཆར་ཞེས་བརྗོད་པ་ཉིད་དུ་མི་ནུས་ཏེ། སྔ་རོལ་དུ་ཡིན་ནི་་རིགས་ཏེ། རྟེན་མེད་པའི་ཕྱིར། ཕྱིས་ཡིན་པ་མི་རིགས་ཏེ། མ་སྐྱེས་པ་ནི་ཡད་པ་མིན་པའི་ཕྱིར་དང༌། ཅིག་ཆར་དུ་ཡིན་ན་ཕན་ཚུན་ལྟོས་པ་མེད་པས་དེའི་ཕྱིར་བུམ་པའི་སྐྱེ་བ་དང་བུམ་པ་ལ་ཅིག་ཆར་ང་བོ་ཉིད་ཀྱིས་འབྱུང་བ་ཡོད་པ་མིན་ཏེ། ད་ལྟ་ན་རྟེན་དང་རྟེན་པ་དུས་མཉམ་པས་བུམ་པ་སྐྱེ་བ་ལ་མངོན་དུ་ཕྱོགས་པའི་ཚེ་ཡང་བུམ་པ་ཡོད་དགོས་པས་སྐྱེ་བར་ཐལ་བའི་ཕྱིར་རོ། །
གཉིས། བུམ་པའི་སྐྱེ་བ་ཡོད་དེ། དེ་མེད་ན་རྙིང་པ་མི་སྲིད་པ་ལ་སོགས་པ་ཡི་མཚན་ཉིད་ཅན་གྱི་རྙིང་པ་ཡོད་པའི་ཕྱིར་ཅེ་ན། གལ་ཏེ་རྙིང་པ་ཞེས་ཅུང་ཟད་ཅིག་ཡོད་ན་ནི་སྔར་སྐྱེས་པ་ཉིད་དམ་ཕྱིས་སྐྱེ་བ་ཡིན་གྲང་ན་གཉིས་ཀ་ལྟར་ཡང་མི་རིགས་ཏེ། སྔར་སྐྱེས་པ་ཡི་ཕྱིར་ན་ནི། ། སྔར་སྐྱེས་རྙིང་པར་མི་འགྱུར་ཞིང༌། ། ཕྱི་ནས་ཀུན་ཏུ་སྐྱེས་པ་ཡང༌། ། ཕྱི་ནས་སྐྱེ་བར་མི་འགྱུར་རོ། ། སྔར་སྐྱེ་བ་ངོ་བོ་ཉིད་ཀྱིས་རྙིང་པར་མི་འགྱུར་ཏེ་དེའི་ཚེ་དེ་གསར་པ་ཡིན་པའི་༼༥༠༢༽ཕྱིར། ཕྱི་ནས་ཀུན་ཏུ་སྐྱེ་བ་ཡང་རྙིང་པ་མིན་ཏེ།
དེའི་ཚེ་ན་དེ་ཡང་གསར་པ་ཡིན་པའི་ཕྱིར། ། དེའི་ཕྱིར། སྔར་དང་ཕྱི་ནས་གསར་དུ་སྐྱེ་བ་དེ་ཉིད་དང་གཞན་ཉིད་དུ་བརྟགས་པས་ངོ་བོ་ཉིད་ཀྱིས་རྙིང་པར་མི་འགྱུར་རོ། ། དེ་ཡང་སྐྱེ་བ་ངོ་བོ་ཉིད་ཀྱིས་གྲུབ་པ་བཀག་པའི་སྒོ་ནས་རྙིང་པ་ངོ་བོ་ཉིད་ཀྱིས་གྲུབ་པ་འགོག་གི ། རྙིང་པ་ཙམ་ཞིག་ནི་མ་ཡིན་ཏེ་རྙིང་པ་རང་ལུགས་ཐ་སྙད་ལ་ཁས་ལེན་དགོས་པའི་ཕྱིར། ལྔ་པ། འདི་ལས་སྐྱེ་བ་མི་སྲིད་པ་དེའི་ཕྱིར་དུས་གསུམ་ཆར་དུ་ཡང་སྐྱེ་བ་མི་རིགས་པར་བསྟན་པ། ད་ལྟར་བ་ཡི་དངོས་པོ་ནི། ། དེ་ཉིད་ལས་བྱུང་མ་ཡིན་ཞིང༌། ། མ་འོངས་ལས་འབྱུང་ཡོད་མིན་ལ། །
འདས་པ་ལས་ཀྱང་ཡོད་མ་ཡིན། རྒྱུ་འབྲས་ཅིག་ཆར་བ་ཡོད་ན་རྒྱུ་འབྲས་ཀྱི་དངོས་པོ་མི་འཐད་པས་ད་ལྟ་བའི་དངོས་པོ་དེ་ཉིད་ལས་ནི་ད་ལྟར་བ་དེ་ཉིད་འབྱུང་བ་མ་ཡིན་པ་མ་ཡིན་ཞིང་མ་འོངས་པ་ལས་ཀྱང་འབྱུང་བ་ཡོད་པ་མ་ཡིན་ལ་འདས་པ་ལས་ཀྱང་འབྱུང་བ་ཡོད་པ་མ་ཡིན་ཏེ། ད་ལྟ་བ་རྒྱུ་འབྲས་དུས་མཉམ་མི་སྲིད་པའི་ཕྱིར་དང༌། འདས་པ་དང་མ་འོངས་གཉིས་རང་གི་བདག་ཉིད་ཀྱིས་ཡོད་པ་མིན་པའི་ཕྱིར། གང་གི་ཚེ་དུས་གསུམ་ཆར་དུ་ཡང་འབྱུང་བ་ཡོད་པ་མ་ཡིན་པ་དེའི་ཚེ་རང་བཞིན་གྱིས་སྐྱེ་བ་མེད་པར་༼༥༠༣༽གནས་སོ། ། གཉིས་པ། དོན་བསྡུས་ཏེ་སྐྱེ་བ་བཀག་པའི་འབྲས་བུ་བསྟན་པ་ནི། སྐྱེ་བ་ལ་ནི་འོང་བ་དང༌། ། དེ་བཞིན་འགགས་ལ་འགྲོ་བ་མེད། ། དེ་ལྟ་ཡིན་ན་ཇི་ལྟ་བུར། །
སྲིད་པ་སྒྱུ་མརའདྲ་མ་ཡིན། མདོ་ལས། དགེ་སློང་དག་དེ་ལྟ་ན་མིག་གི་སྐྱེ་བ་ནི་གང་ནས་འོང་པ་མ་ཡིན་ལ། གར་ཡང་འགྲོ་བ་མིན་ནོ་ཞེས་གསུངས་པས། རང་བཞིན་གྱིས་སྐྱེ་བ་ཡོད་ན་སྐྱེ་བའི་ཚེ་ཟླ་བ་ཤང་བ་ལྟར་ག་ཤེད་ན་འོང་དགོས་ལ། འགགས་པ་ན་ཟླ་བ་ནུབ་པ་ལྟར་ག་ཤེད་དུ་འགྲོ་དགོས་ལ། དེ་ལྟར་ན་རྟག་པར་འགྱུར་བས་སྐྱེ་བ་དང་འགགས་པ་རང་བཞིན་གྱིས་གྲུབ་པ་མེད་དེ། མདོ་ལས། སེས་ཅན་མི་དང་ཤེད་སྐྱེས་ཀྱང་རུང་སྟེ། འདིར་སྐྱེ་ཤི་བ་འགའ་ཡང་སྐྱེ་མི་འགྱུར། །
ཆོས་ཀུན་རང་བཞིན་སྒྱུ་འདྲ་སྟོང་པ་སྟེ། མུ་སྟེགས་ཅན་གྱིས་ཤེས་པར་ནུས་མ་ཡིན། ཞེས་གསུངས་པ་བཞིན་ནོ། སློབ་དཔོན་ཡང་འཕགས་པའི་ཡེ་ཤེས་ལ་ལྟོས་ནས་རྣམ་པར་དཔྱོད་པའི་འབྲས་བུ་བརྗོད་པའི་ཕྱིར། དེ་ལྟར་སྐྱེ་འགགས་འགྲོ་འོད་མེད་པ་དེ་ལྟར་ཡིན་ན་ཇི་ལྟ་བུར་སྲིད་པ་འདི་དག་ཐམས་ཅད་སྒྱུ་མ་དང་འདྲ་བ་མ་ཡིན་ཏེ་ཡིན་ནོ། རྟེན་ཅིང་འབྲེལ་བར་འབྱུང་བ་ཇི་ལྟ་བ་བཞིན་མཐོང་ན་སྒྱུ་མ་བྱས་༼༥༠༤༽པ་ལྟ་བུར་འགྱུར་གྱི་མོ་གཤམས་ཀྱི་བུ་ལྟ་བུ་མ་ཡིན་ནོ། ། གལ་ཏེ་རྣམ་པར་དཔྱོད་པ་འདས་སྐྱེ་བ་རྣམ་པ་ཐམས་ཅད་དུ་བཀག་པ་ལས་འདུས་བྱས་སྐྱེ་བ་མེད་པར་བསྟན་པར་འདོད་ན་དེའི་ཚེ་སྒྱུ་མ་ལྟ་བུར་མི་འགྱུར་ཞིང་མོ་གཤམ་ཀྱི་བུ་ལ་སོགས་པ་དག་གིསགཞལ་བྱར་འཡུར་བ་ཞིག་ན། རྟེན་ཅིང་བྲེལ་བར་འབྱུང་བ་མེད་པར་ཐལ་བར་འགྱུར་བའི་འཇིགས་པས་དེ་དག་དང་བསྟུན་པར་མི་བྱེད་ཀྱི། དེ་དང་མི་འག་བ་སྒྱུ་མ་ལྟ་བུར་དག་བྱེད་པས་དེའི་ཕཀྵིར་འཕགས་པ་ནི་སྒུ་མ་བྱས་པ་ལྟ་བུའི་སྲིད་པ་སྙིང་པོ་མེད་པ་ཉིད་དུ་གཟིགས་པ་ན་སྙིང་པོ་མེད་པའི་འཁོར་བ་ལ་ཆགས་པ་ཐས་ཅད་ཡོངས་སུ་ཟད་པས་གྲོལ་བར་འགྱུར་བ་འདི་ལ་མི་རིགས་པ་ཅི་ཡང་མེད་དོ། འདིར་རྟེན་ཅིངའབྲེལ་བར་འབྱུང་བ་ལ་བསྐུར་པ་མ་བཏབ་པས་འཇིག་རྟེན་པའི་རྣམ་བཞག་ཐམས་ཅད་མི་འཇིག་ལ།
ཡང་དག་པ་མཇི་ལྟ་བ་བཞིན་ཁོང་དུ་ཆུད་པས་ཐར་པ་འགྲུབ་པ་དང་མི་འགལ་བའི་ཕྱིར། མདོ་ལས། ཆོས་ཀུན་སྒྱུ་མ་འདྲ་ཞིང་དེ་བཞིན་དུ། ། རྨི་ལམ་དང་མཚུངས་སྤྲིན་ལྟར་བྱས་ན། ། འདི་འདྲའི་ཆོས་ཀྱི་ཚུལ་ལ་རྣམ་དཔྱད་པས། ། རྫོགས་པར་གནས་ཤིང་ཆོས་ལ་ལེགས༼༢༠༥༽གནས་བསྒོམ། ། གང་ཞིག་བདག་དང་བདག་གི་སྙམས་སེམས་ཤིང༌། ། དངོས་པོ་ཕྲ་མོ་དྲེ་བཞིན་དུ་ཞེན་པ། ། འཛིན་གནས་མི་མཁས་དེ་ནི་འཇིག་འགྱུར་ཏེ། ། ཆགས་ཤིང་སྡང་ལ་དེ་བཞིན་རོངས་པར་འགྱུར། །
ཤཱཀྱའི་སྲས་པོ་རང་བཞིན་མེད་པའི་ཆོས། ། རྟེན་ཅིང་འབྲེལ་བར་འབྱུང་བ་རྟོགས་འགྱུར་ཏེ། ། ནམ་མཁའ་ལྟ་བུའི་སེམསདང་ལྡན་པ་ནི། ། ལེགས་པར་མཐོང་ན་མི་འཁཽར་གྲོལ་བར་འགྱུར་ཞེས་སོ། ། གཉིས་པ་ལ་བཞི། མཤན་ཉིད་གསུམ་རང་བཞིན་གྱིས་གྲུབ་པ་རིམ་དང་ཅིག་ཆར་བརྟགས་ལ་དགག་པ་དང༌། མཚན་ཉིད་ཐུག་མེད་དུ་ཐལ་བས་དགག་པ་དང༌། གཅིག་དང་ཐ་དད་བརྟགས་ལ་དགག་པ་དང༌། ངོ་བོ་ཉིད་ཀྱིས་ཡོད་མེད་བརྟགས་ལ་དགག་པའོ། ། དང་པོ།
སྐྱེ་དང་གནས་དང་འཇིགས་རྣམས། ཅིག་ཆར་འབྱུང་བ་ཡོད་མིན་ཞིང༌། ། རིམ་གྱིས་འབྱུང་བའང་ཡོད་མིན་ན། ། ནམ་ཞིག་འབྱུང་བ་ཡོད་པར་འགྱུར། འདུས་བྱས་ཀྱི་མཚན་ཉིད་སྐྱེ་བ་དང༌། གནས་པ་དང༌། འཇིག་པ་རྣམས་ངོ་བོ་ཉིད་ཀྱིས་ཅིག་ཆར་འགྱུར་བ་ཡོད་པ་མིན་ཞིང་རིམ་གྱིས་འབྱུང་བའང་ངོ་བོ་ཉིད་ཀྱིས་ཡོད་པ་མིན་ན་དུས་ནམ་ཞིག་ངོ་༼༥༠༦༽པོ་ཉིད་ཀྱིས་འབྱུང་བ་ཡོད་པར་འབྱུར་ཏེ། ། སྐྱེ་གནས་འཇིག་གསུམ་ཆོས་ཅན། རང་ཞིན་མེད་དེ། རང་བཞིན་གྱི་རིམ་དང་ཅིག་ཆར་མེད་པའི་ཕྱིར་ཏེ།
ཕན་ཚུན་འགལ་བའི་ཕྱིར་དང་སྐད་ཅིག་མའི་ཕྱིར་དང་རིམ་གྱིས་མེད་ལ། གཉིས་གཉིས་དམ་མེད་པར་རེ་རེ་འབྱུང་བ་མེད་པས་ཅིག་ཆར་ཡང་མེད་དོ། ། གཉིས་པ། སྐྱེ་ལ་སོགས་པ་ཐམས་ཅད་ལ། ། སླར་ཡང་ཐམས་ཅད་འབྱུང་བ་སྟེ། ། དེ་ཕྱིར་འཇིག་པ་སྐྱེ་འདྲ་ཞིང༌། ། གནས་པ་འཇིག་དང་འདྲ་བར་སྣང༌། ། སྐྱེ་བ་ལ་སོག་སཔ་དེ་སྐྱེ་བ་དང་གནས་པ་དང༌། འཇིག་པ་འདུས་བྱས་ཉིད་དུ་ཁས་བླངས་པ་རྣམས་ལ་རེ་རེ་ལ་སླར་ཡང་ཐམས་ཅད་འབུང་བ་ཡིན་ན་སྐྱེ་བ་ལ་སྐྱེ་བ་གཞན་དུ་འགྱུར་ལ། ཇི་ལྟར་སྐྱེ་བ་ལ་སྐྱེ་བ་གཞན་ཡིན་པ་དེ་ལས་འཇིག་པ་སྐྱེ་འདྲ་ཞིང༌།
འཇིག་པ་ལ་འདུས་བྱས་ཡིན་པས་མཚན་ཉིད་གུསམ་དང་ལྡན་དགོས་པ་དེའི་ཕྱིར་འཇིག་པ་ལ་ཡང་འཇིག་པ་བཞན་ཡོད་པས་འཇིག་པའི་འིག་པར་འགྱུར་ཞིང༌། དེ་བཞིན་དུ་གནས་པ་ལ་ཡང་འདུས་བྱས་ཀྱི་མཚན་ཉིད་གསུམ་ཡོད་པ་དང༌། གནས་པའི་གནས་པར་འགྱུར་བས་གནས་པ་འཇིག་པ་དང་འདྲ་བར་སྣང་བས། ༼༥༠༧༽ཡང་དེ་དག་ལ་སླར་ཡང་རིམ་པ་དེ་དག་གིས་མཐར་ཐུག་པ་མེད་པ་ཡིན་པས་སྔ་མ་མ་གྲུབ་པ་ལ་ཕྱི་མར་འཇོག་ན་དེ་སྒྲུབ་པ་ལ་དེའི་ཕྱི་མ་སོགས་བཞག་པས་མཐར་གང་ཡང་འགྲུབ་པར་དགོངས་སོ། འིད་དག་རང་བཞིན་རྫས་སུ་གྲུབ་པར་འདོད་པ་ལ་གནོད་པ་དེར་འགུར་གྱི་ལྡོག་པ་དངོས་མེད་ལ་ནི་མཚུངས་པ་མ་ཡིན་ནོ། གསུམ་པ། གཞན་ཡང་མཚན་ཉིད་འདི་རྣམ་འབྱུང་ན་མཚན་གཞི་ལས་ཐ་དད་པའི་ངོ་བོ་ཅ་ཞིག་གམ་ཐ་མི་དད་པ་ཞིག་འཇུག་གྲང་ན། དེ་ལ་རེ་ཞིག མཚན་ལས་མཚན་གཞི་གཞན་ཞེ་ན། མཚན་གཞི་མི་རྟག་ཉིད་གང་ལས།
ཡང་ན་བཞི་ཀའང་ཡོད་པ་ཡི། ངོ་བོར་གསལ་བར་ཡོད་མ་ཡིན། རེ་ཞིག་ཐ་སྙད་ཙམ་དུ་མཚན་གཞི་གསེར་བུམ་ལྟ་བུ། མཚན་ཉིད་མི་རྟག་པ། མཚོན་བྱ་འདུས་བྱས་སུ་མཚོན་པས་བུམ་པ་མི་རྟག་ཞེས་བརྗོད་ན་བུམ་པ་རང་གྲུབ་པའི་སྐད་ཅིག་གཉིས་པར་མི་གནས་པར་གོ་ལ། བུ་པའི་མི་རྟག་པ་ཞེས་བརྗོད་ན། བུམ་པ་དེའི་མི་རྟག་པ་དེ་དང་བྲལ་བ་ལྟ་བུར་བློ་ཡུལ་དུ་འཕེན་ལ་མི་རྟག་པའི་མི་རྟག་པ་ཞེས་བརྗོད་ན་མི་རྟག་པ་དེ་དང་འབྲེལ་བ་ལྟ་བུར་གོ་བས་དོན་བུམ་པ་རྟག་པ་ལས་༼༥༠༨༽ལྡོག་པའི་ལྡོག་པ་དངོས་མེད་ཀྱི་ཆོས་རྫས་ཆོས་ཇི་ཉེད་པ་དང་དབྱེར་མེད་པ་ཙམ་ལས་ལྡོག་པ་དངོས་པོར་གྱུར་ན་ཤེས་བྱ་ཇི་སྙེད་པའི་དོག་པ་བུམ་པ་གཅིག་གི་སྟེང་དུ་ཡོད་མི་ཤེས་པ་ཡིན་པས། དེས་ན་འདིར་དངོས་པོ་སྨྲ་བ་རྨས་རྫས་གྲུབ་ཀྱི་ཆོས་ཁས་ལེན་པས་མཚན་ཉིད་མི་རྟག་པ་མཚན་གཞི་བུམ་པ་ལ་ཡོད་ན་ཀ་བུམ་བཞིན་ཐ་དད་དམ་མེ་དང་ཚབ་བཞིན་ཐ་མི་དད་པར་ཞིག་གང་རུང་ལས་ཡོད་མི་ཤེས་པས། དང་པོ་ཐ་དད་པར་ཡོད་ན། མཚན་གཞི་འདུས་བྱས་བུམཔ་ལྟ་བུ་མི་རྟག་པ་ཉིད་གང་ལས་ཡིན།
བུམ་པ་རྟག་པར་ཐལ། རང་བཞིན་གྱིས་ཐ་དད་པའི་ཕྱིར། ཕྱུག་པོ་ཡོད་པས་མི་ལྟོག་པ་ལ་མི་ཕན་པ་བཞིན་ནོ། ཁྱབ་པ་ནི་མི་རྟག་པའི་མཚན་ཉིད་ལས་གཞན་དུ་གྱུར་བས་རྟག་པ་ལས་འགྲོ་ས་མེད་དོ། ཡང་ན་ཆོས་སུ་ཡོད་པས་འདུས་བྱས་སུ་འགྱུར་ན། ལྷ་སྦྱིན་ལ་བ་ལང་ཡོད་པས་ལྷ་སྦྱིན་བ་ལང་སུ་ཐལ། འདོད་མི་ནུས་ཏེ། མངོན་སུམ་གྱས་གསལ་ལོ། ཡང་ན་རང་བཞིན་གྱིས་གྲུབ་པི་ཐ་མི་དད་ཡིན་ན་མཚན་ཉིད་གསུམ་དང་མཚན་གཞི་དང་བཞི་ཀའང་རང་ལྡོག་མ་འདྲེས་པ་ཡི་ངོ་བོར་གསལ་བར་ཡོད་པ་མིན་པར་ཐལ། ༼༥༠༩༽མཚན་ཉིད་མཚན་ཉིདམིན་པར་ཐལ།
མཚན་གཞི་དང་གཅིག་ཡིན་པའི་ཕྱིར། ། མཚན་གཞི་མཚན་གཞི་མ་ཡིན་པར་ཐ། མཚན་ཉིད་དང་གཅིག་ཡི་པའི་ཕྱིར། ། དེ་བཞིན་དུ་སྐྱེ་གནས་འཇིག་པའིམཚན་ཉིད་གསུམ་པོ་རེ་རེ་ནས་རིགས་པ་དེས་འགྲེས་སོ། དེས་ན་རང་བཞིན་གྱིས་གྲུབ་པའི་གཅིག་ཐ་དད་གང་དུ་ཡང་ཁས་བླང་བར་མི་བྱའོ། ། གཞི་པ་ལ་གཉིས། སྐྱེད་བྱེད་ཀྱི་རྒྱུ་རང་བཞིན་པ་ཡོད་པས་སྐྱེ་སོགས་རང་བཞིན་གྱིས་གྲུབ་པར་ཡོད་པ་དགག་པ་དང༌། སྐྱེ་སོགས་དངོས་པོ་ལ་དངོས་མེད་དུ་གང་དུ་ཡང་རང་བཞིན་གྱིས་མ་གྲུབ་པའོ། དད་པོ་སྐྱེ་བ་སོགས་རང་བཞིན་གྱིས་ཡོད་དེ། སྐྱེད་བྱེད་ཀྱི་བྱེད་པ་ཚོགས་པ་རང་བཞིན་གྱིས་ཡོད་པའི་ཕྱིར་ཞེ་ན། །
དངོས་པོ་དངོས་ལས་མི་སྐྱེས་སྟེ་དངོས་པོ་དངོས་མེད་ལས་མི་སྐྱེ། ། དངོས་མེད་དངོས་མེད་མི་སྐྱེ་ཏེ། ། དངོས་མེད་དངོས་ལས་མི་སྐྱེའོ། ། འབྲས་བུ་མྱུ་གུའི་དངོས་པོ་གྲུབ་ཟིན་དེ་ཉིད་རྒྱས་བོ་གྱི་དངོས་པོ་གྲུབ་པས། ས་བོན་མ་འགྱུར་བར་མྱུ་གུ་མི་སྐྱེ་བའི་ཕྱིར་དང༌། མྱུ་གུ་སྐྱེ་ཟིན་སླར་ཡང་སྐྱེ་བ་མི་རིགས་པས་དངོས་པོ་དངོས་ལས་མི་སྐྱེ་བར་གྲུབ་ལ། མྱུ་གུའི་དངོས་པོ་གྲུབ་ཟིན་༼༥༡༠༽ས་བོན་དངོས་པོ་མེད་པ་ལས་མི་སྐྱེ་སྟེ། རྒྱུས་བོན་དངོས་པོ་མེད་པ་ལ་འབྲས་བུ་བསྐྱེད་པའི་ནུས་པ་མེད་པའི་ཕྱིར། ཡང་འབྲས་བུ་དངོས་མེད་རྒྱུ་དངོས་མེད་ལས་མི་སྐྱེ་སེ་ས་བོན་ཚིག་པས་མྱུ་གུ་ཚིག་པ་མི་བསྐྱེད་པལའི་ཕིར་གཉིས་ཀ་དངོས་མེད་ཡིན་ན་བྱ་བྱེད་ཀྱི་འཇུག་པའི་ཁྱད་པར་མེད་དོ། ། འབྲས་བུ་དངོས་མེད་རྒྱུ་དངོས་པོ་ལས་མི་སྐྱེའོ།
བཤད་ཟིན་པའི་ཉེས་པ་ཐོག་ཏུ་འབབས་པའི་ཕྱིར་རོ། གཉིས་པ། དེ་ནི་བསྐྱེད་བྱེད་ཀྱི་རྒྱུ་ལ་དཔྱད་ན་འཐད་པ་མི་རྙེད་པ་དེ་བཞིན་སྐྱེ་བའི་དངོས་པོ་ལ་དཔྱད་ན་མི་འགྲུབ་སྟེ་དངོས་པོ་དངོས་པོར་མི་འགྱུར་ཏེ། ། དངོས་མེད་དངོས་པོར་མི་འགྱུར་རོ། ། དངོས་མེད་དངོས་མེད་མི་འགྱུར་ཏེ། ། དངོས་པོ་དངོས་མེད་མི་འགྱུར་རོ། ། གཞན་ཡང་སྐྱེ་བ་དང་འཇིག་པ་དངོས་པོའི་རང་བཞིན་ལ་རྟོག་གམ་དངོས་མེད་ཀྱི་རང་བཞིན་ལ་རྟོག གཉིས་ཀ་ལྟར་ཡང་མི་རིགས་ཏེ། རང་སྐྱེས་ཟིན་པའི་དངོས་པོ་སླར་ཡང་སྐྱེ་བའི་དངོས་པོར་མི་འགྱུར་ཏེ། སླར་སྐྱེ་བ་དོན་མེད་པའི་ཕྱིར།
དངོས་མེད་ཡང་སྐྱེ་བ་དངོས་པོར་མི་འགྱུར་ཏེ། མོ་གཤམས་གྱི་བུ་ཡང་སྐྱེ་བར་ཐལ་བའི་ཕྱིར། དེས་ན་དངོས་པོ་དང་༼༥༡༡༽དངོས་མེད་གཉིས་ཀ་ལ་སྐྱེ་བ་རང་བཞིན་གྱིས་མེད་དོ། ། ཞིག་པ་དངོས་མེད་སླར་ཡང་འཇིག་པའི་དངོས་པོ་མེད་པར་མི་འགྱུར་ཏེ། རང་ཡོད་པ་མིན་པ་ལ་མོ་གཤམས་གྱི་བུ་ལྟར་འཇིག་པ་མེད་པའི་ཕྱིར། སྐྱེ་ཟིན་གྱི་དངོས་པོ་དངོས་པ་མེད་པར་མི་འགྱུར་ཏེ། ཕན་ཚུན་འགལ་བའི་ཕྱིར། མདོ་ལས། འདུས་བྱས་འདུས་མ་བྱས་ཀུན་རྣམ་པར་དབྱེན། དྲད་སྲོང་དེ་དག་རྣམས་རྟོགས་མི་མངའ་སྟེ།
འགྲོ་བ་ཀུན་ལའི་དུས་བྱས་ཐབ་ཅིང༌། ། རྟག་ཏུ་ལྟ་བར་གྱུར་པས་རྣམ་པར་དབེན་ཞེས་གསུངས་སོ། ། གསུམ་པ་སྐྱེ་བཞིན་པ་རང་བཞིན་པ་རང་བཞིན་གྱིས་སྐྱེ་བ་དགག་པ་ལ་གསུམ། མདོར་བསྟན་པ་དང༌། རྒྱས་པར་བཤད་པ་དང༌། དོན་བསྡུ་བའོ། དང་པོ། སྐྱེས་མ་སྐྱེས་གཉིས་སྐྱེ་བ་བཀག་ཟིན་པས། འདིར་སྐྱེ་བཞིན་པ་སྐྱེ་ལོ་ནེན། ། སྐྱེ་བཞིན་པ་ནི་ཕྱེད་སྐྱེ་ཕྱིར། །
སྐྱེ་བཞིན་པ་ནི་སྐྱེ་མི་འགྱུར། ། ཡང་ན་ཐམས་ཅད་སྐྱེ་བཞན་ལ། ། ཉིད་ནི་ཡི་པར་ཐལ་བར་འགྱུར། མྱུ་གུ་སྐྱེ་བཞིན་པ་ནི་ངོ་བོ་ཉིད་ཀྱིས་སྐྱེ་བར་མི་འགྱུར་བར་ཐལ། དངོས་པོ་སྐྱེ་བཞིན་པ་ནི་ཕྱེད་སྐྱེས་ཞེས་པའི་ཤུགས་ལ་ཕྱེད་མ་སྐྱེ་བར་འཇོག་དགོས་ལ། ཕྱེད་སྐྱེས་བའི་ཆ་ནི་སྐྱེས་ཟིན་པའི་ཁོངས་སུ་གཏོགས་ལ། ཕྱེད་མ་སྐྱེས་པའི་ཆ་འོངས་པར་གཏོགས་ན་སྐྱེས་ཟིན་དང་མ་སྐྱེས་པ་གཉིས་ལ་སྐྱེ་བ་མེད་པར་བཀག་ཟིན་པ་མ་ཡི་ནམ་༼༥༡༢༽དེ་གཉིས་ལ་སྐྱེ་བ་མེད་པ་དེའི་ཕྱིར། ཁོ་ན་རེ་ཅི་སྟེ་སྐྱེ་བ་དང་མ་སྐྱེས་པ་དག་ལ་སྐྱེ་བཞིན་པར་རྟོག་ན། འདས་མ་འོང་གཉིས་ཀྱང་སྐྱེ་བཞིན་པར་ཐལ། སྐྱེ་མ་སྐྱེ་གཉིས་ལས་འདས་མ་འོངས་མེད་པའི་ཕྱིར།
ཡང་ན་དུས་གསུམ་པོ་ཐམས་ཅད་སྐྱེ་བཞིན་པ་ཉིད་ནི་ཡིན་པར་ཐལ། དངོས་པོ་སྐྱེས་པ་དང་མ་སྐྱེས་པ་མཐའ་དག་སྐྱེ་བཞིན་པ་ཡིན་པའི་ཕྱིར། གཉིས་པ་ལ་བཞི། སྐྱེ་བཞིན་པའི་དོན་ལ་བརྟགས་ལ་དགག་པ་དང༌། འདས་མ་འོངས་ཀྱི་པར་ན་གནས་པའ་དངོས་པོ་སྐྱེ་བཞིན་པར་འདོད་པ་དགག་པ་དང༌། སྐྱེ་བའི་ལྔར་གྱི་དངོས་པོ་སྐྱེ་བཞིན་པར་འདོད་པ་དགག་པ་དང༌། མ་སྐྱེས་པ་སྐྱེས་བཞིན་པར་འདོད་པ་དགག་པའོ། ། དང་པོ། ། སྐྱེ་བཞིན་པ་ཡི་བདག་ཉིད་དུ། ། བྱ་བ་སྐྱེ་བཞིན་པར་མི་འགྱུར། །
སྐྱེ་བཞིན་པ་ཡ་བདག་ཉིད་དུ། ། མི་བྱའང་སྐྱེས་བཞིན་པར་མི་གྱུར། སྐྱེ་བཞིན་པ་ངོ་བོ་ཉིད་ཀྱིས་གྲུབ་ན་དེའི་བདག་ཉིད་དུ་གྱུར་པ་ཞིག་གམ། མ་གྱུར་པ་ཞིག་ལ་རྟོག་ན། ། གཉིས་ཀ་ལྟར་ཡང་མི་འགྱུར། ། སྐྱེ་བཞིན་པ་ཡི་བདག་ཉིད་དུ། མི་བྱཱང་སྐྱེས་བཞི་པར་མི་འགྱུར། སྐྱེ་བཞིན་པ་ངོ་བོ་ཉིད་ཀྱིས་གྲུབ་ན་དེའི་བདག་ཉིད་དུ་གྱུར་པ་ཞིག་གམ། མ་གྱུར་བ་ཞིག་ལ་རྟག་ན། ། གཉིས་ཀ་ལྟར་ཡང་མི་རིགས་ཏེ། །
སྐྱེ་བཞིན་པར་མི་འགྱུར་བར་ཐལ། སྐྱེ་བཞིན་པ་དག་ཉིད་དུ་བྱ་བ་སྟེ་དེའི་བདག་ཉིད་དུ་མ་གྲུབ་པའི་ཕྱིར། ཡང་སྐྱེ་བཞིན་པའི་བདག་ཉིད་དུ་མི་བྱ་བའང་སྐྱེ་པར་མི་འགྱར་བར་ཐལ། དེ་མིན་པ་དེར་འགལ་བའི་ཕྱིར་རོ། གཉིས་པ། སྐྱེ་བཞིན་པ་ཡོད་དེ། འདས་མ་འོང་གི་བར་ན་ནས་པའི་ཕྱིར། སྐྱེ་བཞིན་པ་༼༥༡༣༽ལ་ལྟོས་ནས་དུས་གཉིས་པོ་དེ་བཞག་རིགས་ཏེ། སྐྱེ་བཞིན་པ་དེ་བར་ན་ཡོད་པའི་ཕྱིར་དེ་ལ་མ་འོངས་པ་དང་དེ་ལས་ཐལ་ཟིན་པའི་སྒོ་ནས་འཇོག་པ་ཡིན་པས་སོ་ཞེ་ན། གང་གི་གཉིས་པོ་བར་མེད་པར།
སྲིད་པ་ཡོད་པ་མ་ཡིན་ཏེ། ། དེ་ལ་སྐྱེ་བཞིན་པོ་མེད་དེ། ། གང་ཕྱིར་དེ་ལའང་བར་ཡོད་ཕྱིར། རྒོལ་བ་གང་གི་ལུགས་ལ་འདས་མའོང་གཉིས་པོ་བར་མེད་པར་སིད་པ་ཡོད་པ་མིན་པར་ངེས་པས་བར་ཡོད་པའི་ལུགས་དེ་ལ་སྐྱེ་བཞིན་པ་ངོ་བོ་ཉིད་ཀྱིས་གྲུབ་པ་མེད་པར་ཐལ། གང་གིས་ན་སྐྱེ་བཞིན་པ་དེ་ལའང་འདས་མ་འོངས་གཉིས་ལ་ཕྲད་བར་བར་གཞན་མེད་ན་རང་བར་པ་ཡི་པར་མི་འགྲུབ་ལ་དེ་གཉིས་ཀྱི་བར་གཉིས་ཡོད་ན་དེ་ལ་ཡང་བར་གཞན་ཡོད་དགོས་པས་དེ་ལྟར་ན་ཐུག་མེད་དུ་འགྱུར་བའི་བར་གང་སྐྱེ་བཞིན་པར་འཇོག གཅིག་སྐྱེ་བཞིན་ཡིན་ན་གཞན་མིན་པའི་རྒྱུ་མཚནསྟོན་འོས་ལ་ཐམས་ཅད་ཡིན་ན་སྐྱེ་བཞིན་དུ་མར་འགྱུར་རོ། ཡང་ན་པར་ཐུག་པ་མེད་པས་མཐར་རང་ཉིད་ཀྱང་མི་གྲུབ་བོ། གསུམ་པ། ཇི་སྐད་བཤད་པའི་སྐྱོན་དུ་ཐལ་བས་ཕྱེད་སྐྱེ་བ་ནི་སྐྱེ་བཞིན་མ་ཡིན་ནོ། འོ་ན་ཅི་ཞེ་ན།
གང་ཞིག་ས་བོན་གགས་པས་མྱུ་གུའི་དངོས་པོ་སྐྱེ་རབ་འགྱུར་བ་སྐྱེ་བའི་སྔ་རོལ་གྱི་ངོ་བོ་དེ་སྐྱེ་བཞིན་པ་ཡིན་ནོ་སྙམས་ན་གང་གི་ཕྱིར་༼༥༡༤༽ན་སྐྱེ་བཞིན་པ། འགགས་པས་སྐྱེ་བ་སྐྱེ་བཞིན་འགྱུར། ། དེ་ཡི་ཕྱིར་ན་སྐྱེ་བཞིན་ལ། ། གཞན་ཡང་ཡོད་པའི་ངོ་བོར་སྣང༌། གང་གི་ཕྱིར་ན་སྐྱེ་བཞིན་པ་ནི་རྒྱུ་འགགས་པ་དང་འབྲས་བུ་སྐྱེས་པ་སྐྱེ་བར་འགྱུར་བའི་གནས་སྐབས་ཀྱི་དོན་གང་ཡིན་པ་སྐྱེ་བཞིན་པ་ཡིན་པས་དེའི་ཕྱར་ན་ཕྱེད་སྐྱེ་ཕྱེད་མ་སྐྱེས་བ་ལས་གཞན་ཡོད་པའི་ངོ་བོར་སྣང་པོ་ཞེ་ན། གལ་ཏེ་སྐྱེ་བཞིན་པ་འདི་ལས་དངོས་པོ་འདི་སྐྱེས་སོ་ཞེས་བསྟན་ནུས་ན་སྐྱེ་བཞིན་པ་ལ་སྐྱེ་བའི་དངོས་པོ་ལ་སྐྱེ་བཞིན་པ་ངོ་བོ་ཉིད་ཀྱིས་གྲུབ་པ་རྟགས་ནུས་ན་ཡང་གང་གི་ཚེ་དངོས་པོ་སྐྱེ་བ་དེའི་ཚེ་སྐྱེ་བཞིན་པ་ལ་ངོ་བོ་ཉིད་ཀྱིས་སྲིད་པ་མེད་དེས་བོན་འགགས་མྱུ་གུ་མ་སྐྱེས་པའི་སྔ་རོལ་གྱི་གནས་སྐབས་ཀྱི་དོན་དེ། དངོས་པོའམ་དངོས་མེད་གང་ཞིག་ཡིན། དངོས་པོ་ཡིན་ན་དེ་ས་མུག་གི་དངོས་པོ་གཉིས་ཀ་ཡིན་ན་འགགས་པ་དང་མ་སྐྱེས་གཉིས་འགལ་བས་མ་ཐུབ་ལ་རེ་རེ་ཡིན་ནས་མྱུག་གང་རུང་ཡིན་ན་གནས་སྐབས་ཀྱི་དོན་དེ་གང་ཡིན། དེ་གཉིས་མ་ཡིན་པའི་དངོས་པོ་ཞིག་ཡིན་ན་མྱུ་གུའི་སྐྱེ་བཞིན་དུ་ཅིས་འགྱུར། དངོས་པོ་མེད་པ་ཞིག་ཡིན་ན་སྐྱེ་བཞིན་དངོས་པོ་ཡོད་པར་འདོད་པ་དང་འགལ་བས།
སྐྱེ་བཞིན་པ་རྗེས་སུ་དཔོག་པ་དེ་ལས་བྱུང་བའི་དངོས་པོ་ཡང་མ་གྲུབ་བོ། བཞི་པ་ལ་གསུམ། དངོས་དང་༼༥༡༥༽སྐྱོན་སྤོག་གི་ལན་དགག་པ་དང༌། སྐྱེ་བཞིན་པ་ངོ་བོ་ཉིད་ཀྱིས་སྐྱེ་ན་སྐྱེ་བ་དང་མ་སྐྱེ་བར་ཁས་ལེན་དགོས་པའོ། དང་པོ། ཅི་སྟེ་སྐྱེ་བ་སྐྱེ་བཞིན་ཡིན་ནོ་ཞེ་ན་དེ་མི་སྲིད་པར་བསྟན་པ། གང་ཚེ་སྐྱེས་པ་དེ་ཡི་ཚེ། ། སྐྱེ་བཞིན་པ་ལ་སྲིད་པ་མེད། ། གང་ཚེ་སྐྱེ་བ་སྐྱེ་བཞིན་ན། ། དེ་ཚེ་ཅིའི་ཕྱིར་སྐྱེ་བར་འགྱུར།
གང་གི་ཚེ་སྐྱེ་བའི་དོན་ཁོ་ན་སྐྱེ་བཞིན་ཡིན་ན། དེའི་ཚེ་སྐྱེ་བཞིན་པའི་དོན་སྐྱེའོ་ཞེས་ཅིའི་ཕཀྵིར་རྟོག་པ་སྲིད་པ་མེད་དེ་གང་གི་ཚེ་སྐྱེས་ཟིན་པ་སྐྱེ་བ་སྐྱེ་བཞིན་ཡིན་ན་དེའི་ཚེ་ཅིའི་ཡིར་སླར་ཡང་སྐྱེ་བར་འགྱུར། ། ཁོ་ན་སྐྱེ་ཞེས་བྱ་བར་གྲགས། ། ཁྱད་པར་མེད་ཕྱིར་དེ་ཡི་ཚེ། ། བུམ་པ་མེད་པར་ཅིས་མི་རྟོག ། སྐྱེ་བཞིན་པ་ནི་མ་སྐྱེས་པ་ཁོ་ན་སྐྱེ་བ་ལ་མངོན་དུ་ཕྱོགས་པས་སྐྱེ་ཞེས་བྱ་བར་གྲག་ན། མ་སྐྱེས་པ་ལ་སྐྱེས་བ་ཞེས་བརོད་པ་དེའི་ཚེ་བུམ་པ་བྱ་བ་བྱེད་པའི་ཚེ་ཡང་དངོས་པོ་མེད་པར་ཅིས་མི་རྟག་ཁས་ལེན་རིགས་པར་ཐལ། བུམ་པ་སྐྱེ་བ་ལ་ཕྱོགས་པས་སྐྱེ་བ་ཡིན་ན་བུམ་པ་སྐྱེ་ཟིན་པ་འདིང་སྔར་མ་སྐྱེས་པས་ད་ལྟ་དངོས་པོ་མེད་པར་འགྱུར་བའམ། ༼༥༡༦༽ཡང་ན་འགས་པ་ལ་ཕྱོགས་པས་དེས་ན། སྐྱེ་མ་སྐྱེ་གཉིས་ཁྱོད་ཀྱི་ལགུས་ལ་ཁྱད་པར་མེད་པའི་ཕྱིར་རོ།
གསུ། དེ་ལྟར་མི་འགྱུར་ཏེ། སྐྱེ་བཞིན་པ་དང་མ་སྐྱེས་པ་ལ་ཁྱད་པར་ཡོད་དེ། སྐྱེ་བཞིན་པ་ནིསྐྱེ་བའི་བྱ་བ་དང་འབྲེལ་པ་ལ་བརྗོད་ལ། མ་སྐྱེས་པ་ནི་སྐྱེས་བའི་བྱ་བ་དང་འབྲེལ་བའི་ངེས་པ་མེད་པའི་ཕྱིར་ཅེ་ན། ། སྐྱེས་བཞིན་པ་ནི་་རྫོགས་ཀྱང༌། ། མ་སྐྱེས་པ་ལ་ཕྱི་རོལ་གྱུར། ། དེ་ལྟརའང་གང་ཕྱིར་སྐྱེས་བ་ལས། ། ཕྱ་རོལ་གྱུར་ཕཡིར་་སྐྱེས་ཏེ། སྐྱེ་བཞིན་པ་ནི་དངོས་པོ་ནི་བྱ་བ་མ་ཛོགས་ཀྱང་སྐྱེ་བཞི་བྱ་བ་དང་འབྲེལ་བས་མ་སྐྱེས་པ་མ་འོངས་པ་ལས་ཕྱི་རོ་དུ་གྱུར་པར་ཁས་བླང་མོད་ཀྱི་དེ་ལྟ་ནའང་གང་གི་ཕྱིར།
སྐྱེ་བཞིན་པ་ལས་ཕྱི་རོ་དུ་གྱུར་པའི་ཕཀྵར། མ་སྐྱེས་པ་སྐྱེ་ཞེས་བྱ་བར་འགྱུར་རོ། སྐྱེ་བཞིན་སྐྱེ་བ་ལ་མ་སྐྱེས་པ་ལས་ཕྱི་རོལ་དུ་གྱུར་པ་ལས་རྒྱུ་མཚན་གཞན་མེད་ན་མ་སྐྱེས་པ་ཡང་སྐྱེ་བར་ཐལ། སྐྱེ་བཟིན་ལས་ཕྱི་རོལ་དུ་གྱུར་པའི་ཕྱིར། རྒྱུ་མཚནམཚུངས་པས་སོ། རྩ་བའི་ས་བ་བཅད་གསུམ་པ། སྐྱེ་བཞིན་པ་སྔར་མ་བྱུང་ཡང༌། ཕྱི་ནས་ཡོད་པ་ཡིན་པར་གྲགས། ། དེས་ཀྱང་མ་སྐྱེས་པ་སྐྱེ་སྟེ། ། མ་བྱུང་ཞེས་བྱ་སྐྱེ་མ་ཡིན།
སྐྱེ་བཞིན་པ་སྐྱེ་བ་ལས་ཕྱིར་རོལ་དུ་གྱུར་པའི། མ་སྐྱེས་པར་ཁས་ལེན་དོགས་པར་མ་ཟད། སྐྱེ་བཞིན་པ་སྔར་མ་བྱུང་ཡང་ཕྱིས་ནས་སྐྱེ་བའི་བྱ་བ་དང་འབྲེལ་༼༥༡༧༽པས་དངོས་པོ་ཡོད་པ་ཡིན་པར་གྲགས་ན། རྒྱུ་མཚན་དེས་ཀྱང༌། སྐྱེ་བའི་བྱ་བ་དང་འབྲེལ་བའི་མ་སྐྱེས་པ་ཁོ་ན་སྐྱེའོ་ཞེས་བྱ་བར་འགྱུར་ན་དེ་མི་རིགས་ཏེ། མ་སྐྱེས་པ་ནི་མ་བྱུང་བ་ཞེས་བྱ་བ་བདག་གི་དངོས་པོ་མ་ཐོབ་པ་ཡིན་ལ། དེ་ལ་སྐྱེ་བའི་བྱ་བ་མི་འཇུག་བས་སྐྱེ་བ་མིན་ནོ། ། གསུམ་པ། སྐྱེ་བཞིན་བཀག་པའི་དོན་བསྡུ་བ་ནིེ། རྫོགས་པ་ཡོད་ཅེས་བྱར་འགྱུར་ལ། །
མ་བྱས་པ་ནི་མེད་ཅེས་བརྗོད། ། གང་གི་ཚེ་ན་སྐྱེ་བཞིན་པ། ། མེད་པ་དེ་ཚེ་གང་དེར་བརྗོད། སྐྱེ་བའི་བྱ་བ་རྫོགས་པ་དངོས་པོ་ཡོད་ཅེས་བྱ་བ་འགྱུར་ལ་སྐྱེ་བའི་བྱ་བ་མ་བྱས་པ་ནི་དངོས་པོར་མེད་ཅེས་བརྗོད་པ་གང་གི་ཚེ་ན་སྐྱེ་བའི་བྱ་བ་རྫོགས་པ་དང་རྫོགས་པའི་སྐྱེ་བཞིན་པ་མེད་པ་དེའི་ཚེ་གང་ཞིག་སྐྱེ་བཞིན་པ་དེར་བརྗོད། ཡོད་དོ་ཞེས་དང་མེད་དོ་ཞེས་པས་བྱ་བ་རྫོགས་པར་བྱེད་པ་ཡོད་མེད་གཉིས་པོ་དང་བྲལ་བའི་ཕྱིར་གནས་སྐབས་དེ་གཉིས་དང་བྲལ་ན་སྐྱེ་བཞིན་པའི་དངོས་པོ་བསྟན་པར་མི་ནུས་པས་རང་གི་ངོ་བོས་ངེས་པས་མ་ཟིན་པའི་ཡོད་པ་མ་ཡིན་ནོ། ། གཉིས་པ་བཀག་པའི་མཇུག་བསྡུ་བ་ནི། ། གང་གི་རྒྱུ་ནི་མ་གཏོགསཔར། ། འབྲས་བུ་ཡོད་པར་མ་ཡིན་པ། ། དེ་ཡི་ཚེ་ན་འཇུག་པ་དང༌། ། ལྡོག་པ་འཐད་པ་ཉིད་མི་འགྱུར། །
༼༥༡༨༽གང་གི་ཚེ་གོང་དུ་བཤད་པ་དེ་ལྟར་དོན་དམ་དཔྱོད་བྱེད་ཀྱི་རིགས་པས་རྣམས་པར་དཔྱད་པ་ན། རྒྱུ་ནི་མ་གཏོགས་པར་དེ་ལས་ལོག་ཏུ་འབྲས་བུ་ཡོད་པ་མིན་པ་དེའི་ཚེ་རྒྱུ་འབྲས་རང་བཞིན་གྱིས་གྲུབ་པ་མེད་པས་རྟེན་མེད་པའི་ཕྱིར། རྒྱུའི་རྗེས་སུ་འབྲས་བུ་འཇུག་པ་རྒྱུ་འགགསཔའི་ལྡོག་པ་ངོ་བོ་ཉིད་ཀྱིས་གྲུབ་པ་ནམ་ཡང་འཐད་པ་མ་ཡིན་པས། འཕགསཔ་རྣམས་ཀྱི་མཉམ་བཞག་སྤྲོས་པ་དང་བྲལ་བ་རྗེས་ཐོབ་སྒྱུ་མ་ལྟ་བུའི་ཆོས་དེ་དག་ལ་དཔྱད་པས་ངེས་པ་དྲངས་བར་བྱ་བ་ཁོ་ན་ཡིན་ཏེ། ཟླ་བའི་ཞབས་ཀྱིས། དེ་ལྟར་ཡོངས་སུ་དཔྱད་པ་ན་དངོས་པོ་རྣམས་ཀྱི་རང་བཞིན་འགྲུབ་པར་མི་འགྱུར་བས་སོ་སོ་ནས་དངོས་པོ་རྣམས་ལ་སྒྱུ་མ་ལྟ་བུ་དེ་ཉིད་ལྷག་མ་ལུས་པར་འགྱུར་རོ། ། ཞེས་གསུངས་པས། དང་པོ་ནས་འཇོག་སྒོམ་ཁོ་ན་གཙོ་བོར་མི་བྱེད་པར་ཡང་དག་པའི་རིགས་པའི་ལམ་ལ་བརྟེན་ནས་དཔྱད་པས་དོན་དམ་པ་ལ་ངེས་པ་ཅི་ཙམ་འབྲོང་པ་དེ་ཙམ་དུ་ཀུན་རྫོབ་སྒྱུ་མ་ལྟ་བུའི་ངེས་པ་ཡང་ཇེ་འབྲོང་ལ་སོང་ཀུན་རྫོབ་ཀྱི་རྣམ་བཞག་ལ་ཅི་ཙམ་མཁས་པ་དེ་ཙམ་དུ་དན་དམ་པའི་རིག་པ་གང་ལ་སོང་གང་ལ་མ་སོང་བར་ཤེས་པས་ཐབས་ཀྱིས་སྤྱོད་བདག ། ཤེས་རབ་ཀྱིས་ལྟ་བ་དག་ནས་རྒྱལ་བ་དགྱེས་པའི་ལམ་བདེན་པ་གཉིས་ཀྱི་གནས་ལ་༼༥༡༩༽མི་རྨོངས་ཞིང༌། རང་གི་རྒྱུད་ཀྱིས་རྨོངས་པ་ཐམས་ཅད་བསལ་ནས།
དེ་ལྟར་མ་རྟོགས་པའི་འགྲོ་བ་ཀུན་ལ་སྙིང་རྗེ་ཆེན་པོས་ཀུན་ནས་སླངས་ཏེ་སེམས་ཅན་རྣམས་ལ་ཡང་དག་པའི་ལམ་བསྟེན་ནས་བླ་ན་མེད་པའི་ཡེ་ཤེས་ལ་འགོད་པར་འདོད་པ་བྱང་ཆུབ་ཀྱི་སེམས་དང༌། དེ་གཉིས་ཀའི་རྒྱུ་གཉིས་སུ་མེད་པའི་ཡེ་ཤེས་གསུམ་མངོན་དུ་བྱས་པའི་ལག་རྗེས་ཡང་དག་པ་ལེགས་བྱས་ཀྱི་དངོས་པོ་ཐམས་ཅད་འབྱུང་བས་བསྒོམ་ཆེན་རབ་ལ་སྟོན་པ་རབ་སྒོམ་ཆེན་འབྲིང་དང་ཐ་མ་ལ་སྟོན་པ་འབྲིང་དང་ཐ་མར་གསུངས་པ་འདི་ལྟ་བུ་ཞིག་ལ་དགོངས་ནས་གསུངས་པས་ན། དཔྱད་པ་ཐམས་ཅད་སྐྱོན་ཡིན་བསྒོམ་དགོས་ཞེས་སེམས་གནས་པའི་ཐབས་དགུ་པོ་ཙམ་ཡང་མ་བཤད་རང་བཞིན་ཧ་ལམ་ཙམ་དུ་སེམས་འཛིན་ཉི་ཚེ་བཙམ་བསྟན་ནས་དེའི་སྟེང་དུ་འཕགས་པའི་ཡེ་ཤེས་སོགས་ཚིག་ཚོན་པོ་རང་རྒྱུད་ལ་མི་འབྱོར་བ་མང་པོ་རྒྱབ་བསྐྱོར་ནས་རང་ཡང་ལོག་པའི་ལམ་དུ་ཞུགས་གཞན་ཡང་འཇུག་ཏུ་བཅུག་པའི་ལུགས་ངན་དེ་ལ་ཐོས་པར་ཡང་མི་བྱ་ན་འཇུག་པ་སྨྲོས་ཅི་དགོས། ཡང་དཔྱད་པ་དགོས་པར་བསྟན་ཀྱང་སེམས་ཀྱི་ཆ་ཞིག་འཕགས་པའི་༼༥༢༠༽ཡེ་ཤེས་ཡིན་ཅེས་ཡང་དག་པའི་ཟབ་མོའི་དོན་ཐམས་ཅད་སེམས་འདི་ལས་གཞན་པའི་མཐའ་བཀག་ནས་རིག་པ་ལྟར་སྣང་གི་འཐདཔ་མང་པོ་བཅུག་པ་དག་ལ་བྱེ་མའི་ཕུང་པོ་བཞིན་དུ་སྙིང་པོ་མེད་པར་ཤེས་ནས་སློབ་དཔོན་ཆེན་པོ་ཀ་མ་ལ་ཤཱི་ལའི་སྒོམ་རིམ་རྣམས་སུ་གསུངས་པ་བཞིན་དཔྱད་འཇོག་སྤེལ་མའི་ལམ་ནས་ཞིག་ནས་དང་ལྷག་མཐོང་ཡང་དག་པར་བསྒྲུབས་ནས་ནམ་ཞིག་འཕགས་པའི་ཡེ་ཤེས་དཀའ་བ་མེད་པར་རྙེད་ནས་ལམ་གྱི་བསྒྲོད་པ་མཐར་ཕྱིན་པར་འགྱུར་བ་ལས་གཞན་པའི་ལུགས་ཐམས་ཅད་ནི་མུ་སྟེགས་ཅན་གྱི་ལྟ་བར་ཤེས་ཏེ། མདོ་ལས། ། སེམས་ཅན་མི་དང་ཤེད་སྐྱེས་ཀྱང་རུང་སྟེ། ། འདིར་སྐྱེས་ཤི་བ་འགའ་ཡང་སྐྱེ་མི་འགྱུར། ། ཆོས་ཀུན་རང་བཞིན་སྒྱུ་འདྲ་སྟོང་པ་སྟེ། ། མུ་སྟེགས་ཅན་གྱིས་ཤེས་པར་ནུས་མ་ཡིན། ། ཞེས་དང༌། །
སྐྱེ་བ་དང་ནི་འཆི་འཕོའང༌། ། སྐྱེ་བ་མེད་ཅིང་འཆི་འཕོ་མེད། ། གང་ཞིག་འདི་ནི་ཤེས་གྱུར་པ། ། དེ་ཡི་ཏིང་འཛིན་རྙེད་མི་དཀའ། ཞེས། དེ་ལྟར་སྙིང་རྗེ་དང་བྱང་ཆུབ་ཀྱི་སེམས་དང་གཉིས་སུ་མེད་པའི་ཡེ་ཤེས་གསུམ་མངོན་དུ་བྱས་ནས་སྡུག་བསྔལ་གསུམ་གྱིས་ཉམས་ཐག་པའི་སེམས་ཅན་རྣམས་ཀྱི་དོན་དུ་འཁོར་བའི་བར་དུ་སྐད་ཅིག་རེ་རེ་ཞིང་ལུས་༼༥༢༡༽དང་སེམས་ལ་གནོད་པ་དག་གིས་མི་སྐྲག་པར་བརྩོན་འགྲུས་ཀྱི་སྐད་ཅིག་རེ་རེ་ནི་འགྲོ་བ་མཐའ་དག་རྣམ་པ་ཐམས་ཅད་མཁྱེན་པ་ཉིད་ཀྱི་ནོར་གྱི་ཚོགས་མཐའ་ཡས་པ་སྐྱེ་བའི་རྒྱུར་ཀུན་རྫོབ་དང་དོན་དམ་པའི་བདེན་པ་གཉིས་ལ་བརྟེན་པའི་བསོད་ནམས་དང༌། ཡེ་ཤེས་ཚོགས་མཐའ་ཡས་པ་བསགས་ཞིང་རྫོགས་སྨིན་སྦྱོངས་པ་རྒྱ་མཚོ་ལྟ་བུའི་ཆེད་དུ་སྲིད་པར་སྐྱེ་བ་བརྒྱ་ཕྲག་མང་པོ་དག་བླང་བར་རིགས་ཏེ། མདོ་ལས། ། དེ་ཡི་ལྷག་བསམ་འཁོར་བར་རྟོགས་པ་སྟེ། ། སྦྱོར་བ་མྱ་ངན་འདས་པར་གཏོགས་པ་ཡིན། །
སྦྱིན་པས་སེམས་ཅན་ཡོངས་སུ་སྨིན་ཕྱིར་དང༌། ། རྣམ་པར་སྨིན་པར་རེ་བ་མེད་པ་ཉིད། ཞེས་དང༌། གསང་བ་བསམ་གྱིས་མི་ཁྱབ་པའི་མདོ་ལས། རྒྱལ་པོ་ཆེན་པོ་ཡང་དེའི་ཚེ་དེའི་དུས་ན་འཁོར་དེར་བྱང་ཆུབ་སེམས་དཔའ་སེམས་དཔའ་ཆེན་པོ་དཔའ་བའི་སྟོབས་ཞེས་བྱ་བ་ལྷག་ནས་འཁོད་པར་གྱུར་ཏེ། ། དེས་བཅོམ་ལྡན་འདས་ལ་འདི་སྐད་ཅེས་གསོལ་ཏེ། ། བཅོམ་ལྡན་འདས་དེ་དེ་ལྟར་ལགས་སོ། ། བདེ་བར་གཤེགས་པ་དེ་ལྟར་ལགས་སོ། ། བྱང་ཆུབ་སེམས་དཔའ་རྣམས་ཀྱིས་བརྩོན་འགྲུས་བརྩམ་ཞིང་ལུས་དང་སྲོག་དོར་བར་བགྱིའོ། ། བདག་གིས་བཅོམ་ལྡན་འདས་ཀྱི་ཇི་སྐད་བསྟན་པའི་༼༥༢༢༽དོན་འཚལ་ཏེ།
གང་ཞིག་འདི་སྙམ་དུ་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་བྱའོ་སྙམ་དུ་སེམས་པའི་བྱང་ཆུབ་སེམས་དཔའ་དེ་ནི་ལེ་ལོར་ལྷུང་བ་ལགས་པར་ཁོ་བོ་ལ་སྣང་ངོ༌། ། དེ་ཅིའི་སླད་དུ་ཞེ་ན། བཅོམ་ལྡན་འདས་བརྩོན་འགྲུས་བརྩོམ་པའི་བྱང་ཆུབ་སེམས་དཔའ་རྣམས་ལ་འཁོར་བ་ལ་ཡོངས་སུ་སྐྱོ་བ་མི་འབྱུང་ངོ༌། ། བཅོམ་ལྡན་འདས་བྱང་ཆུབ་སེམས་དཔའ་རྣམས་ནི་སེམས་ཅན་ཡོངས་སུ་སྨིན་པ་ཉིད་ཉེ་བར་བཟུང་ནས་འཁོར་བ་ལ་ཕན་ཡོན་དུ་བལྟ་བ་དེ་ལྟར་ནི་ཡོངས་སུ་མྱ་ངན་ལས་འདས་པ་ཆེན་པོ་ནི་མ་ལགས་སོ། ། བཅོམ་ལྡན་འདས་བྱང་ཆུབ་སེམས་དཔའ་རྣམས་ནི་སེམས་ཅན་གྱི་དོན་ལ་མངོན་པར་བརྩོན་པར་ལགས་སོ། ། དེ་ཅའི་སླད་དུ་ཞེ་ན། བཅོམ་ལྡན་འདས་བྱང་ཆུབ་སེམས་དཔའ་རྣམས་ལ་འཁོར་བ་ཆེས་བདེ་བའི་མྱ་ངན་ལས་འདས་པ་ཆེན་པོ་ནི་མ་ལགས་སོ། ། དེ་ཅིའི་སླད་དུ་ཞེ་ན། བཅོམ་ལྡན་འདས་བྱང་ཆུབ་སེམས་དཔའ་རྣམས་ནི་སེམས་ཅན་གྱི་དོན་ལ་བརྩོན་པ་སྟེ། དེ་རྣམས་ཇི་ལྟ་ཇི་ལྟར་སེམས་ཅན་གྱི་དོན་བྱེད་པ་དེ་ལྟ་དེ་ལྟར་བདེ་བར་གྱུར་པ་ལགས་སོ། །
བཅོམ་ལྡན་འདས་༼༥༢༣༽ཡོངས་སུ་མྱ་ངན་ལས་འདས་པ་ནི་སླར་ཅི་ཞིག་བགྱིད་པར་འགྱུར། བཅོམ་ལྡན་འདས་དེའི་སླད་དུ་བྱང་ཆུབ་སེམས་དཔའ་ནི་འཁོར་བའི་བདེ་བའི་རོ་མི་མྱོང་བར་འཁོར་བའི་སྤྱོད་ཡུལ་ཅན་དུ་བགྱི་ཡི། ། མྱ་ངན་ལས་འདས་པའི་སྤྱོད་ཡུལ་ཅན་དུ་ནི་མ་ལགས་སོ། ། བཅོམ་ལྡན་འདས་བྱང་ཆུབ་སེམས་དཔའ་འཁོར་བའི་སྤྱོད་ཡུལ་ཅན་དུ་འཁོར་བའི་བདེ་བའི་རོ་མི་མྱོང་བར་སེམས་ཅན་གྱི་དོན་ལ་བརྩོན་པས་ནི། སངས་རྒྱས་བཅོམ་ལྡན་འདས་དཔག་ཏུ་མེད་པ་ཁམས་ཞིང་ཆོས་དཔག་ཏུ་མེད་པ་ཁུམས་ལ་སེམས་ཅན་དཔག་ཏུ་མེད་པ་ཡོངས་སུ་སྨིན་པར་བགྱིད་དོ། ། བཅོམ་ལྡན་འདས་འཁོར་བའི་སྤྱོད་ཡུལ་ཅན་གྱི་བྱང་ཆུབ་སེམས་དཔའ་ནི་སེམས་ཅན་གྱི་སྤྱོད་ཡུལ་གྱི་རྗེས་སུ་འཇུག་གོ ། བཅོམ་ལྡན་འདས་མྱ་ངན་ལས་འདས་པའི་སྤྱོད་ཡུལ་ཅན་གྱི་བྱང་ཆུབ་སེམས་དཔའ་ནི་བཏང་སྙོམས་སུ་ལྷུང་ངོ༌། ། བཅོམ་ལྡན་འདས་གལ་ཏེ་བྱང་ཆུབ་སེམས་དཔའ་འཁོར་བའི་སྤྱོད་ཡུལ་ལ་སྐྲག་ན་ནི་སྤྱོད་ཡུལ་མ་ལགས་པར་ལྷུང་ངོ༌། ། སྤྱོད་ཡུལ་མ་ལགས་པར་ལྟུང་ན་ཕྱིས་སེམས་ཅན་གྱིས་དོན་མི་བགྱིད་དོ། ། དེས་ནི་དེ་བཞིན་གཤེགས་པའི་སྤྱོད་ཡུལ་ལ་འགོད་པར་མི་ནུས་ཤིང༌།
སེམས་ཅན་ཐམས་ཅད་ཀྱི་ཉེ་བར་འཚོ་བར་མི་༼༥༢༤༽འགྱུར་ལགས་སོ། ། ཡང་དེའི་སྤྱོད་ཡུལ་མ་ལགས་པ་གང་ཞེ་ན། གང་འདི་ཉན་ཐོས་དང༌། རང་སངས་ཀྱིས་ཉིད་ལ་དགའ་བ་དང༌། སེམས་ཅན་ཡོངས་སུ་སྨིན་པར་བྱ་བ་ལ་བཏང་སྙོམ་པའོ། ། དེ་ཅིའི་སླད་དུ་ཞེ་ན། བཅོམ་ལྡན་འདས་ཉན་ཐོས་རྣམས་ཀྱིས་སྤྱོད་ཡུལ་གང་ལགས་པ་དེ་ནི་བྱང་ཆུབ་སེམས་དཔའི་སྤྱོད་ཡུལ་མ་ལགས་སོ། ། བཅོམ་ལྡན་འདས་ཉན་ཐོས་རྣམས་ནི་འཁོར་བའི་སྤྱོད་ཡུལ་ལ་སྐྲག་པར་འགྱུར་བ་ལགས་ཀྱི་བྱང་ཆུབ་སེམས་དཔའ་རྣམསནི་སླར་འཁོར་བ་དཔག་ཏུ་མེད་པ་ཡོངས་སུ་འཛིན་པར་བྱེད་པར་འགྱུར་ལགས་སོ། ། དེ་ལ་བཅོམ་ལྡན་འདས་བྱང་ཆུབ་སེམས་དཔའ་ནི་སྤྱོད་ཡུལ་ལ་གནས་པར་བགྱི་འཚལ་ལོ་ཞེས་གསུངས་པའི་ཕྱིར་རོ། ། གཉིས་པ་ལེའུའི་མཚན་ནི།
བྱང་ཆུབ་སེམས་དཔའི་རྣལ་འབྱོར་སྤྱོད་པ་བཞི་བརྒྱ་པ་ལས། འདུས་བྱས་ཀྱི་དོན་དགག་པ་བསྒོམ་པ་བསྟན་པ་ཞེས་བྱ་བ་སྟེ་རབ་ཏུ་བྱེད་པ་བཅོ་ལྔ་པའི་རྣམ་པར་བཤད་པའོ། ། ད་ནི་རབ་ཏུ་བྱེད་པ་འདིས་ནི་རབ་ཕྱེས་སྔ་མ་རྣམས་ཀྱིས་བསྟན་བཅོས་ཀྱི་བརྗོད་བྱ་རྫོགས་པར་བྱས་པའི་དགོས་པ་དང་རྒོལ་བ་ངན་པའི་ཀླན་ཀ་ལྷག་མ་སྤང་བའི་སྒོ་ནས་སློབ་དཔོན་དང་སློབ་མ་རྣམས་པར་གཏན་ལ་དབབ་པ་སྒོམ་པ་བསྟན་པ་ལ་གཉིས། ལེའུའི་གཞུང་བཤད་པ་དང༌། ལེའུའི་༼༥༢༥༽མཚན་བསྟན་པའོ། ། དང་པོ་ལ་གཉིས། རབ་ཏུ་བྱེད་པ་བརྩམ་པའི་དགོས་པ་བསྡུས་ཏེ་བསྟན་པ་དང༌། རྒོལ་བ་ངན་པའི་ཀླན་ཀ་ལྷག་མ་སྤང་བའོ། ། དང་པོ་ནི། རབ་ཏུ་བྱེད་པ་བརྩམ་པའི་དགོས་པ་ནི།
རྒྱུ་འགའ་ཞིག་གིས་སྟོང་པ་ཡང༌། ། སྟོང་པ་མིན་པ་ལྟ་བུར་སྣང༌། ། རབ་ཏུ་བྱེད་པ་ཐམས་ཅད་ཀྱིས། ། འདི་ནི་སོ་སོར་འགོག་པར་བྱེད། གདུལ་བྱ་འཁོར་བ་ལ་དངོས་པོར་འཛིན་པའི་ཆགས་པ་སྤངས་ནས་ཐར་པ་ལ་གཞུགས་པའི་ཆེད་དུ་ཡིན་ལ། སྟོང་པ་ཉིད་ཀྱི་དོན་སོ་སོ་ངེས་བར་མ་བྱས་པར། འགའ་ཡངའཁོར་བ་ལ་ཆགས་པ་སྤངས་ནས་མྱ་ངན་ལས་འདས་པ་ལ་དགའ་བ་བསྐྱེད་མི་ནུས་སོ། ། ཆོས་ཐམས་ཅད་རང་བཞིན་གྱི་སྟོང་པ་ཉིད་དེ་ལ་བདག་དང་བདག་གིར་ཞེན་པའི་ཞགས་པས་བཅིངས་ཤིང་ཐོས་པ་དང་མི་ལྡན་པ་རྣམས་ཧ་ཅང་སྐྲག་པར་བྱེད་པ་ཡིནཔས་སྔར་བཤད་པ་ལྟར། རྒྱལ་པོའི་བཙུན་མོ་ཤིན་ཏུ་ཕངས་པ་ཤི་བ་ལ་བརྡའ་སྤྲོད་པ་ལ་མཁས་པས་ཡིད་དགའ་བ་བསྐྱད་པ་བཞིན་དུ། ཐོག་མར་རྒྱུད་སྨིན་པར་བྱས་ནས་སྲིད་པ་ལས་གྲོལ་བའི་ལམ་བསྟན་པར་བྱ་བ་ཡིན་པས།
དངོས་པོ་རང་བཞིན་གྱིས་གྲུབ་པས་སྟོང་པ་ཡང་ཕྱིན་ཅི་ལོག་གི་རྟོག་པ་འགའ་ཞིག་གིས་སྟོང་བ་མིན་པ་ལྟ་བུར་སྣང་ཞིང་ཞེན་པས་སྔར་བཤད་པའི་རབ་ཏུ་བྱེད་༼༥༢༦༽པ་བཅོ་ལྔ་པོ་ཐམས་ཅད་ཀྱིས་འདིར་ནི་སོ་སོར་འགོག་པར་བྱེད་དེ། རབ་བྱེད་དང་པོ་བཞིས་ཕྱིན་ཅི་ལོག་གི་རྟོག་པ་བཞི་ཀའང་ལུས་ཉིད་ལ་འགོག་པ་སྒོ་ནས་དགག་བྱ་སྒྲོ་འདོགས་ཀྱི་དམིགས་པའི་མཚན་ཉིད། དེ་ཀུན་རྫོབ་ཏུ་ཡང་མེད་པ་དང་དེས་ན་ཕྱིན་ཅི་ལོག་ཡིན་པའི་དཔེ་བསྟན་པ་གསུམ་གྱིས་དགག ། ལེའུ་ལྔ་པ་ནས་བཅོ་ལྔ་པར་གྱིས་སྤྱོད་པ་དང་ལྟ་བའི་མཐའ་གཞན་དགག་པའི་ཚུལ་གྱི་ལྔ་པས་སངས་རྒྱས་ཐོབ་པ་བྱང་ཆུབ་སེམས་དཔའི་སྤྱོད་པ་ལ་རགས་ལས་པ་རྒྱུ་འབྲས་ངེས་པའི་རིགས་པས་བསྒྲུབ་པའི་སྒོ་ནས་སྤྱོད་པའི་མཐའ་གཞན་དུ་འདོད་པ་དགག ། དྲུག་པས་སྤྱོད་པ་ཉོན་མོངས་པའི་གཞན་དབང་དུ་གྱུར་ན་རང་བཞིན་གྱི་དོན་སྒྲུབ་མི་ནུས་པས། ཉོན་མོངས་སྐྱེ་གནས་འཕེལ་བའི་རྒྱུ་གཟུགས་སོགས་ཡིན་པས་སྤང་བྱ་ཉོན་མོངས་ངོས་བཟུང༌། བདུན་པས་དགག་བྱ་ངོས་ཟིན་ནས་ཡུལ་ལ་དམིགས་པའི་ཉོན་མོངས་སྐྱེ་བ་རིགས་པས་འགོག ། བརྒྱད་པས་ཡུལ་གྱི་གནས་ཚུལ་མ་རྟོགས་པས་ཉོན་མོངས་སྐྱེ་བའི་རྒྱུ་ཡིན་པས་དེ་དག་གི་ཞེན་ཡུལ་སྟོང་བར་བསྟན་པས་སློབ་མའི་རྒྱུད་ལས་རུང་བསྒྲུབས། དགུ་པས་འདུས་བྱས་རྟག་པར་འཛིན་པ་དགག ། བཅུ་པས་ཕྱི་དང་ནང་ལ་བདག་ཏུ་འཛིན་པ་དགག །
བཅུ་གཅིག་པས་དུས་རྟག་པར་༼༥༢༧༽འདོད་པ་དགག ། བཅུ་གཉིས་པས་མཐར་ལྟ་འགོག་ས། ། བཅུ་གསུམ་པས་དབང་པོ་དང་དོན་རང་བཞིན་པ་དགག ། བཅུ་བཞི་པས་རྟེན་འབྲེལ་བྱ་བྱེ་འཐད་པའི་རིགས་པས་མཐར་ལྟ་དགག ། བཅོ་ལྔ་པས་འདུས་བྱས་ཀྱི་མཚན་ཉིད་གསུམ་མ་གྲུབ་པས་དངོས་པོའི་འཛིན་པ་ཐམས་ད་བཀག་པའི་སྒོ་ནས་སོ་སོར་འགོགས་པར་བྱེད་དེ། གཉིས་པ་ལ་བརྒྱད། སྟོང་ཉིད་འགོག་པའི་རིགས་པ་འགོག་པ་དང༌། ། མཐར་ལྷུང་ཕྱོགས་ལ་ཞེན་པ་དགག་པ་དང༌། ། ཡོད་མེད་བདེན་གྲུབ་རིགས་པ་མཚུངས་པར་བསྟན་པ་དང༌། ། མེད་པ་ཕྱོགས་སུ་འགྱུར་བ་འགོག་པ་དང༌། །
སྟོང་ཉིད་སྒྲུབ་པའི་དཔེ་རྟགས་ཡོད་པས་སྟོང་བར་མི་འགྱུར་བ་འགོག་པ་དང༌། ། སྟོང་ཉིད་བསྟན་པའི་དགོས་པ་བཤད་པ་དང༌། ཡོད་མེད་ཀྱི་མཐར་འཛིན་པ་ཕྱིན་ཅི་ལོག་ཏུ་བསྟན་པ་དང༌། མཐའ་བྲལ་རིགས་པས་དགག་མི་ནུས་པའོ། ། དང་པོ་ལ་གསུམ། སྟོང་པ་ཉིད་ཀྱི་ཕྱོགས་སུན་འབྱིན་མི་ནུས་པ་དང༌། སྟོང་པ་མིན་པའི་ཕྱོགས་སྒྲུབ་མི་ནུས་པ་དང༌། རིགས་པ་གཞན་དགག་པའོ། ། དང་པོ་ལ་གཉིས། དངོས་དང༌།
མགོ་མཚུངས་ཀྱིས་དགག་པའོ། ། དང་པོ། ། གང་ཚེ་སྨྲ་བོ་བརྗོད་བྱ་ནའང༌། ། སྟོང་པ་ཞེས་བྱར་མི་རུང་ངོ༌། ། གང་ཞིག་རྟེན་ནས་ཀུན་འབྱུང་༼༥༢༨༽པ། ། དེ་ནི་གསུམ་ལའང་ཡོད་མ་ཡིན། དངོས་པ་དེ་དག་གི་དོན་དུ་རབ་ཏུ་བྱད་པ་བརྩོམས་ན་དངོས་པོ་རྣམས་སྟོང་པ་མིན་པར་གྲུབ་སྟེ། གང་གི་ཚེ་རབ་ཏུ་བྱེད་པ་སྨྲ་བ་པོ་ཁྱོད་ཡོད་པའི་ཕྱིར་དང༌། བརྗོད་བྱ་རབ་བྱེད་བཅོ་ལྔས་བསྟན་པའི་དོན་ཡོད་པའི་ཕྱིར་དང༌། འང་གི་སྒྲས་ཁྱོད་ཀྱི་ཚིག་སྟོང་པ་ཉིད་ཀྱི་དོན་བརྗོད་བྱེད་ཡོད་པས་དངོས་པོ་རྣམས་རང་བཞིན་གྱིས་སྟོང་པ་ཉིད་མ་ཡིན་པར་གྲུབ་པོ་ཞེ་ན།
འདི་ན་སྨྲ་བ་པོ་གང་ཡིན་པ་དེ་ཡང་ཁོ་བོ་ཅག་གི་ལུགས་ལྟར་ན་རྟེན་ཅིང་འབྲེལ་བར་འབྱུང་བ་ལ་ཁྱབ་བྱེད་རང་བཞིན་པ་ཁེངས་པས་སྨྲ་བ་པོ་ཡང་ཚིག་དང་བརྗོད་བྱ་ལ་བརྟེན་ནས་འདོགས་ཀྱི་མི་སྨྲ་ན་སྨྲ་བ་པོ་མ་ཡིནཔས་བརྟེན་ནས་འབྱུང་བ་ཀུན་ལ་དེ་ལྟར་བརྟགས་པ་དེ་ནི་སྨྲ་བ་པོ་ཚིག་དང་བརྗོད་བྱེད་ལ་ལྟོས་པ་བཞིན་ཚིག་ཀྱང་གཉིས་ལ་ལྟོས་པ་དང་བརྗོད་བྱེད་ཀྱང་སྔ་མ་གཉིས་ལ་ལྟོས་པས་དེ་ནི་གསུམ་ཀ་ལ་རང་བཞིན་གྱིས་ལྟོས་མེད་དུ་གྲུབ་པ་ཡོད་པ་མ་ཡིན་ནོ། དེས་ན་རྟེན་འབྲེལ་རང་བཞིན་མེད་པའི་སྟོང་པ་ཉིད་དུ་ལེགས་པར་གནས་པ་ཡིན་ནོ། ། གཉིས་པ་ལག་ཏེ་འདི་ཐམས་ཅད་སྟོང་པ་ཡིན་ན་དེའི་ཚེ་དབང་པོ་དང་དོན་དག་བོང་བུའི་རྭ་དང་འདྲ་བར་འགྱུར་རིགས་ན་དེ་ལྟར་མིན་པར་འདི་དག་ཡོད་པའི་ཕྱིར་དངོས་པོ་ཐམས་ཅད་རང་བཞིན་གྲུབ་པོ་ཞེ་ན། གལ་ཏེ་སྟོང་པའི་ཉེས་པ་ཡིས། ། སྟོང་པ་མ་ཡིན་འགྲུབ་འགྱུར་ན། ། མི་སྟོང་ཉེས་པས་སྟོང་པ་ཉིད། ། ཅི་སྟེ་གྲུབ་པར་འགྱུར་མ་ཡིན། ། ལག་ཏེ་སྟོང་པ་ཉིད་སྒྲུབ་པའི་ཉེས་པ་ཡིས་༼༥༢༩༽ཚིག་དང་བརྗོད་བྱད་སྨྲ་བ་པོ་གསུམ་ཁས་ལེན་དགོས་པས་སྟོང་པ་མ་ཡིན་པར་གྲུབ་པར་འགྱུར་ན་ཁྱོད་ཀྱི་དངོས་པོ་མི་སྟོང་བར་སྒྲུབ་པའི་ཉེས་པ་ཡིས། ཚིག་དང་བརྗོད་བྱ་སྨྲ་བོ་གསུམ་ཀས་ལེན་དགོས་པ་དེའི་ཕྱིར་སྟོང་པ་ཉིད་ནི་ཅིའི་ཕྱིར་འགྲུབ་པར་མི་འགྱུར་འགྱུར་བར་ཐལ། ཚིག་ལ་སོགས་པ་མ་བརྟེན་པར་རང་གིས་གྲུབ་པར་འཇོག་མི་ཤེས་པས་རྟེན་འབྲེལ་ཁས་བླང་བའི་ཕྱིར།
སྨྲ་བ་པོ་རང་བཞིན་སྒྲུབ་བྱེད་ཀྱི་ཚིག་སྨྲ་བས་དེར་འགྱུར་གྱིས། ཚིག་དང་བརྗོད་བྱ་ལ་མ་བརྟེན་པར་དེར་འགྱུར་ན་སྨྲ་བོ་རང་བཞིན་གྱིས་གྲུབ་པ་ནམ་ཡང་ལྡོག་པ་མེད་པའི་རྟག་པར་འགྱུར་བའམ། སྟོང་པ་ཉིད་སྨྲ་བ་པོར་འགྱུར་བར་ཐལ། འདོད་པ་དེའི་ཕྱིར། ཚིག་ཀྱང་སྨྲ་བོ་སོགས་ལ་མི་ལྟོས་ན་ཁྱོད་ཀྱིས་རངལུགས་སུ་མི་འགྱུར་ཏེ། ཁྱོད་དང་མ་འབྲེལ་བའི་རྐྱང་པའི་དངོས་པོར་འགྱུར་ལ། འབྲེལ་ན་བརྟེན་ནས་བརྟགས་པ་ལས་འདའ་མི་ཤེས་པའི་ཕྱིར་རོ། ། དེར་མི་འགྱུར་ན་ཚིག་དོན་མེད་དུ་ཐལ། ཚིག་དང་བརྗོད་བྱ་གཉིས་ཀ་མ་འབྲེལ་བ་ངོ་བོ་ཉིད་ཀྱིས་ཐ་དད་གྲུབ་པའི་ཕྱིར་རོ། ཚིག་དང་བརྗོད་བྱ་གཉིས་འབྲེལ་མེད་ཡིན་ཀྱང་ཚིག་དེ་ལ་བརྟེན་ནས་འབྲེལ་བ་བློས་གཞན་ན་རང་རྟེན་ཅིང་འབྲེལ་བར་འབྱུང་བར་འགྱུར་རོ། །
དེས་ན་རྒོལ་བ་པོ་སྟོང་པ་ཉིད་གཏན་མེད་རི་བོང་༼༥༣༠༽གིར་ལྟ་བུར་གོ་ནས་རྩོད་པ་ཡིན་ལ། དབུ་མ་པས་སྟོང་པ་ཉིད་རྟེན་འབྱུང་རང་བཞིན་མེད་པར་ཡིན་པདེ་འི་སྒོ་ནས་ལན་འདེབས་པ་ནི་ལེའུ་འདིའི་གཞུང་ཐམས་ཅད་དུ་དེ་ལྟར་ངེས་པ་ཤེས་པར་བྱའོ། ། གཉིས་པ་ལ་གཉིས། དངོས་དང་སྐྱོན་སྤོང་དགག་པའོ། ། དང་པོ། ། གཞན་གྱི་ཕྱོགས་ནི་བཟློག་པ་དང༌། ། རང་གི་ཕྱོགས་ནི་བསྒྲུབ་པ་སྟེ། ། གལ་ཏེ་སུན་འབྱིན་དེ་ཕྱོགས་གཅིག། ། དགའ་ན་སྒྲུབ་བྱེད་ལ་ཅིས་མིན། སྟོང་པ་ཉིད་དུ་སྨྲ་བ་བསལ་བ་ཙམ་གྱིས་རང་ཕྱོགས་གྲུབ་པར་རིགས་པ་མིན་ནོ། །
དངོས་པོ་རང་བཞིན་གྱིས་གྲུབ་པར་ཁས་བླང་བའི་རྒོལ་བས་ནི་གཞན་གྱི་ཕྱོགས་སྟོང་པ་ཉིད་ནི་བཟློག་པ་དང༌། རང་གི་ཕྱོགས་དངོས་པོ་རང་བཞིན་གྱིས་གྲུབ་པ་ནི་སྒྲུབ་པ་སྟེ་གཉིས་ཀ་བྱ་དགོས་པ་ཡིན་ལ། ཁྱོད་ནི་སྟོང་པ་ཉིད་སྨྲ་བ་སེལ་བ་ཙམ་ལ་ཞུགས་པའི་ཕྱིར། གལ་ཏེ་གཞན་ཕྱོགས་སུན་འབྱིན་པར་བྱེད་པ་ཕྱོགས་གཅིག་ལ་དགའ་ན། རང་ཕྱོགས་སྒྲུབ་པར་བྱེད་པ་ལས་ཅིས་དགའ་བ་མིན་ཏེ་དགའ་བར་བྱ་དགོས་ན་རང་ཕྱོགས་བསྒྲུབ་པའི་སྒྲུབ་བྱེད་གང་བཀོད་པ་ཐམས་ཅད་སྒྲུབ་བྱེད་སྒྲུབ་བྱ་དང་མཚུངས་པའི་མ་གྲུབ་པརའགྱུར་བ་དེས་ན་སྐྱོན་དང་ལྡན་པའི་ཕྱོགས་བཏང་ནས་སྟོང་པ་ཉིད་སྨྲ་བ་ལ་དགའ་བར་བྱོས་ཤིག ། དངོས་པོ་རང་༼༥༣༡༽བཞིན་གྱིས་གྲུབ་པ་སྒྲུབ་པའི་གཏན་ཚིག་ཅི་བཀོད་པ་ཐམས་ཅད་སྟོང་པ་ཉིད་ཀྱི་ཕྱོགས་ལས་ལྡོག་པ་དང་རང་བཞིན་གྱིས་གྲུབ་པ་ལ་འཇུག་པ་ཚད་མས་མ་དམིགས་པར་སྟོང་པ་ཉིད་མ་ཡིན་ནོ་ཞེས་དམ་བཅའ་བ་ཙམ་གྱིས་གང་ཡང་མི་འགྲུབ་པའི་ཕྱིར་རོ། ། གཉིས་པ། ། གལ་ཏེ་ཡོངས་སུ་བརྟགས་པ་ན། ། མེད་གང་དེ་ཕྱོགས་མི་འགྱུར་ཏེ། ། དེས་ན་གཅིག་ཉིད་ལ་སོགས་གསུམ། །
ཀུན་ཀྱང་ཕྱོགས་མ་ཡིན་པར་འགྱུར། གལ་ཏེ་སྟོང་པ་ཉིད་དུ་སྨྲ་བའི་ཕྱོགས་འདི་ཡོངས་སུ་བརྟགས་པ་ན་མི་རིགས་པས་འཐད་པ་མིན་ཏེ། ཤེས་བྱ་ལ་མེད་པ་གང་དེ་ཁས་བླང་བར་བྱ་བའི་ཕྱོགས་སུ་མི་འགྱུར་བས་དངོས་པོ་བདེན་པར་སྨྲ་བའི་ཕྱོགས་གྲུབ་པོ་ཞེ་ན། དོན་དམ་དཔྱོད་བྱེད་ཀྱི་རིགས་པས་བརྟགས་པའི་ཚེ་ཕྱོགས་གང་ཡང་མི་འཐད་པ་དེས་ན། རྒོལ་བ་གང་གིས་ཁས་བླང་བའི་རང་བཞིན་གྱིས་གྲུབ་པ་གཅིག་ཉིད་དང་བརྗོད་དུ་མེད་པ་ལ་སོགས་པོ་ཀུན་ཀྱང་རིགས་པས་ཁེགས་པ་ཕྱོགས་མ་ཡིན་པར་འགྱུར་བའི་ཕྱིར། དེས་ན་མཐའ་གསུམ་པོ་གྲུབ་པ་མེད་ན་རང་གི་ཕྱོགས་དང་གཞན་གྱི་ཕྱོགས་ཀྱང་ཇི་ལྟར་འགྲུབ་ཏེ་མི་རིགས་པས་ཁྱོད་ཀྱི་ཕྱོགས་འཛིན་པ་མི་རིགས་སོ། ། གསུམ་པ་ལ་གཉིས། ༼༥༣༢༽མངོན་སུམ་གྱིས་སྟོང་ཉིད་ཁེགས་པ་མི་འཐད་པ་དང༌། སྟོང་པ་ཉིད་གྲུབ་པས་ལྡོག་ཕྱོགས་རང་བཞིན་གྱིས་གྲུབ་པ་མི་འཐད་པའོ། ། དང་པོ།
ཁྱོད་ཀྱིས་སྟོང་པ་ཉིད་ཀྱིས་གཅིག་ཉིད་ལ་སོགས་པའི་ཕྱོགས་བཟློག་པ་མི་འཐད་དོ་ཞེ་ན། ། གང་དུ་མངོན་སུམ་གྱིས་བུམ་དེར། ། སྟོང་པ་གཏན་ཚིག་དོན་མེད་འགྱུར། ། འདི་ན་གཞུང་ལུགས་ལས་བྱུང་བའི། ། གཏན་ཚིག་ཡོད་མིན་གཞན་དུ་ཡོད། གཞི་གང་དུ་བུམ་པ་མངོན་སུམ་གྱིས་དམིགས་པའི་ཆོས་བུམ་པ་དེ་ལ་སྟོང་པའི་གཏན་ཚིགས་དོན་མེད་དེ། མོ་གཤམ་གྱི་བུ་ལ་དེའི་མངོན་སུམ་མེད་པ་བཞིན། མངོན་སུམ་གྱི་གཏན་ཚིག་གིས་བསལ་བར་འཇུག་པས། སྟོང་པ་ཉིད་སྟོན་པའི་གཏན་ཚིག་ཐམས་ཅད་མི་རིགས་སོ་ཞེ་ན། སྔར་བུམ་པ་མངོན་སུམ་ཡིན་པ་ཉིད་བསལ་ཟིན་པའི་ཕྱིར་ཁོ་བོ་ཅག་ལ་གནོད་པ་མེད་ལ།
གལ་ཏེ་བུམ་པ་མངོན་སུམ་ཉིད་ཁྱོད་དབུ་མ་བས་བསལ་གྱི། བདག་གིས་མ་བསལ་བས་དབུ་མ་པ་ཁྱོད་ལ་བུམ་པ་མངོན་སུམ་མ་ཡིན་ན། ཁོ་བོ་ཅག་གི་བུམ་པ་མངོན་སུམ་ཡིན་པའི་ཕྱིར་འདི་མི་རིགས་སོ་ཞེ་ན། མ་གྲུབ་སྟེ། འདི་ན་སྟེ་སྟོང་པ་ཉིད་རིགས་པར་སྨྲ་བ་ནི། གཞུང་ལུགས་གཞན་ལས་བྱུང་བའི་ཁྱོད་ཀྱི་མངོན་སུམ་གྱི་གཏན་ཚིགས་ཁས་༼༥༣༣༽ལེན་པ་ཡོད་པ་མིན་ཏེ། ཁྱོད་ཀྱི་གཞུང་ལུགས་དེ་ཉིད་མི་རིགས་པར་བསྟན་པར་བཞེད་པས། གང་དུ་རྒོལ་བ་གཉིས་ཀ་ལྟ་བ་མཚུངས་ན་ནི་གཉིས་ཀས་ཁས་བླང་བ་ཚང་མ་ཉིད་དུ་རིག་སྟེ་འཐད་པ་དང་བཅས་པའི་དོན་ན་མ་གྲུབ་པའི་མཐའ་དེ་ཡོངས་སུ་འཛིན་པ་ཡིན་ན། ཁྱོད་ཀྱི་ལུགས་ཀྱི་གཏན་ཚིག་སྟེ་འཐད་པ་དང་བྲལ་བས་ཆོད་མ་མ་ཡིན་པ་དེས་མཁས་མི་ལེན་ཞིང༌། འདིར་ནི་སྟོང་པ་ཉིད་སྒྲུབ་པའི་གཏན་ཚིག་ཚད་མས་གནོད་པ་དང་བྲལ་བ་ཡོད་པས་ན་གང་ཚད་མས་གནོད་པ་དེ་ལ་གང་ཚད་མའི་གནོད་པ་མེད་པ་ངེས་བསལ་བ་འབབ་པ་དེས་ན་སྟོང་པཀྵཉིད་ལ་མངོན་སུམ་གྱིས་ཅི་ཡང་གནོད་པ་ནུས་པ་མ་ཡིན་ནོ། །
དཔེར་ན་ཉི་མའི་སྣང་བས་མུན་པ་སེལ་བ་བཞིན་ནོ། ། གཉིས་པ། མི་སྟོང་མེད་པར་སྟོང་པ་ནི། ། གང་ལས་འབྱུང་བ་ཉིད་དུ་འགྱུར། ། ཇི་ལྟར་བུར་ན་ཅིག་ཤོས་ནི། ། མེད་པར་གཉེན་པོར་འབྱུང་བར་འགྱུར། ཅི་སྟེ་སྟོང་པ་ཉིད་སྨྲ་བ་ཁྱོད་ཀྱིས་སྟོང་པ་ཉིད་ཀྱི་ངོ་བོ་ཁས་བླངས་ཤིང༌། སྟོང་པ་མིན་པ་ལ་མ་ལྟོས་པའི་སྟོང་པ་ཡང་མི་འཐད་པས་དངོས་པོ་རང་བཞིན་གྱིས་གྲུབ་པོ་ཅེ་ན། ་་་་་་་་་་་་་་་་་་་་ སྟོང་ཉིད་ཡོད་པས་ལོག་ཕྱོགས་རང་བཞིན་གྱིས་གྲུབ་པར་ཡོད་པར་མི་འགྲུབ་པར་ཐལ། སྟོང་ཉིད་རང་བཞིན་པ་ཅིག་ཡོད་ན་གཞི་ཆོས་ཅན།
དངོས་པོ་རང་བཞིན་གྱིས་གྲུབ་པ་ཡོད་པར་༼༥༣༤༽འཐད་ན་ཡང༌། རང་བཞིན་གྱིས་གྲུབ་པ་མེད་པས་དེ་མེད་པར་སྟོང་པ་ཉིད་རང་བཞིན་གྱིས་གྲུབ་པ་གང་ལས་འབྱུང་བ་ཉིད་དུ་འགྱུར། རྒྱུ་མཚན་ཇི་ལྟ་བུར་ན་ཅིག་ཤོས་གཞི་ཆོས་ཅན་རང་བཞིན་གྱིས་གྲུབ་པ་མེད་པར་དེ་འགོགས་བྱེད་ཀྱི་གཉེན་པོ་རང་བཞིན་གྱིས་གྲུབ་པ་ཅི་ལྟར་འབྱུང་བར་འགྱུར། འཕགས་པ་ཀླུས། གལ་ཏེ་མི་སྟོང་ཅུང་ཟད་ཡོད། སྟོང་པ་ཅུང་ཟད་ཡོད་པར་འགྱུར། ། མི་སྟོང་ཅུང་ཟད་ཡོད་མིན་ན། སྟོང་པ་ཇི་ལྟར་ཡོད་པར་འགྱུར་ཞེས་དང༌། ། སྟོང་ཉིད་ལྟ་བ་ཐམས་ཅད་ནི། ། ངེས་པར་འབྱིན་པར་ཐུབ་པས་གསུངས། །
གང་དག་སྟོང་པ་ཉིད་ལྟ་བ། ། དེ་དག་སྒྲུབ་ཏུ་མེད་པར་གསུངས། ། ཞེས་སོ། ། མདོ་ལས། འོང་སྲུང་འདི་ལྟ་སྟེ། མི་ནད་པ་ཞིག་ཡོད་ལ་སྨན་པའི་དེ་ལ་སྨན་བཏང་ནས་སྨན་དེས་དེའི་ནས་ཐམས་ཅད་བསྐྱོད་དེ་སྨན་འདུག་པ་ཐམས་ཅད་མི་འབྱུང་ན། འོང་སྲུང་དེ་ཇི་སྙམ་དུ་སེམས། མི་དེ་ནད་དེ་ལས་ཐར་བར་འགྱུར་རམ། གསོལ་བ་བཅོམ་ལྡན་འདས་དེ་ནི་མི་འགྱུར་ལགས་ཏེ། གང་སྨན་དེས་ནད་ཏམས་ཅད་བསྐྱོང་ནས་སྨན་ལྟོར་མཆིས་པ་ཉིད་མ་བྱུང་ན་ནི་མི་བྲོ་ནད་ཤིན་ཏུ་ཚབ་ཆེ་བར་འགྱུར་ལགས་སོ། །
བཅོམ་ལྡན་འདས་ཀྱིས་བཀའ་སྩལ་བ། འོད་སྲུང་དེ་བཞིན་དུ་ལྟ་བར་གྱུར་པ་ཐམས་ཅད་ལས་བྱུང་བ་ནི་སྟོང་པ་ཉིད་ཡིན་ན། འོད་༼༥༣༥༽སྲུང་སྟོང་པ་ཉིད་ཁོ་ནར་ལྟ་བ་དེ་ནི་གསོར་མི་རུང་ངོ༌། ། ཞེས་ངས་བཤད་དོ། ། ཞེས་གསུངས་སོ། ། གཉིས་པ་མ་ཐར་ལྷུང་ཕྱོགས་ལ་ཞེན་པ་ལ་གཉིས། དགག་པ་དངོས་དང༌། སྐྱོན་སྤོངས་དགག་པའོ། ། དང་པོ་ལ་གསུམ། ཕྱོགས་མེད་ཕྱོགས་སུ་འགྱུར་བ་དགག་པ་དང༌།
བདེན་དངོས་ཡོད་པའི་སྒྲུབ་བྱེད་དགག་པ་དང༌། མཐའ་བྲལ་ཀུན་ལ་མཚུངས་པར་བསྟན་པའོ། ། དང་པོ། ། གལ་ཏེ་ཕྱོགས་ཉིད་དུ་འགྱུར་ན། ། ཕྱོགས་མེད་ཕྱོགས་ཀྱི་ངོ་བོར་འགྱུར། ། དེ་ལྟར་ཕྱོགས་མེད་ཉིད་མེད་ན། ། གང་ཞིག་མི་མཐུན་ཕྱོགས་སུ་འགྱུར། གལ་ཏེ་སྟོང་ཉིད་ཅུང་ཟད་ཀྱང་མེད་པས་དེ་རང་གི་ཕྱོགས་སུ་མི་འགྱུར་མེད། དེ་ལྟ་ན་ཡང༌། རང་ལུགས་མཻད་པ་རང་ལུགས་སུ་ཁས་བླང་བས་ཕྱོགས་ཁས་བླང་བར་འགྱུར་ལ།
མི་མཐུན་ཕྱོགས་ལ་མ་ལྟོས་པར་ཕྱོགས་མེད་པས་མི་མཐུན་ཕྱོགས་དངོས་པོ་རང་བཞིན་གྱིས་ཡོད་དོ་ཞེ་ན། གལ་ཏེ་ཁོ་བོ་དབུ་མ་པ་ལ་རང་གི་ངོ་བོས་གྲུབ་པའི་ཕྱོགས་ཉིད་དུ་འགྱུར་ན་ཕྱོགས་མེད་པ། རང་གི་ངོ་བོས་གྲུབ་པའི་ཕྱོགས་ཀྱི་ངོ་བོར་འགྱུར་ན་ཡང༌། རང་གི་ངོ་བོས་གྲུབ་པའི་ཕྱོགས་ཅུང་ཟད་ཀྱང་མེད་པས་དེ་ལ་ལྟོས་པའི་མི་མཐུན་པའི་ཕྱོགས་ཀྱང་མི་སྲིད་དོ། ། དེ་ཡང་དངོས་པོ་རང་བཞིན་གྱིས་གྲུབ་པའི་ཕྱོགས་ཐམས་ཅད་གོང་དུ་ཡང་ནས་༼༥༣༦༽ཡང་དུ་བསལ་ཟིན་པའི་ཕྱིར། དེ་ལྟར་ཕྱོགས་མེད་པ་རང་གི་ངོ་བོས་གྲུབ་པ་ཉིད་མེད་ན་དངོས་པོ་རང་བཞིན་གྱིས་གྲུབ་པ་གང་ཞིག་མི་མཐུན་ཕྱོགས་སུ་འགྱུར་མཐུན་ཕྱོགས་དང་མི་མཐུན་སོགས་རང་བཞིན་གྱིས་གྲུབ་པ་རྡུལ་ཙམ་ཡང་མེད་པའི་ཕྱིར་རོ། ། དེ་ལྟར་དོན་དམ་དཔྱོད་བྱེད་ཀྱི་རིག་ངོར་མར་མེའི་མདུན་ན་མུན་པ་མི་གནས་པ་བཞིན་ཡིན་པས་གལ་ཏེ་རས་དམ་བཅའ་འབའ་ཡོད། དེས་ན་ང་ལ་སྐྱོན་འདི་ཡོད། ང་ལ་དམ་བཅའ་མེད་པས་ན། ང་ནི་སྐྱོན་མེད་ཁོ་ན་ཡོད།
ཞེས་དང༌། ཐ་སྙད་དུ་རྟེན་འབྲེལ་བྱ་བྱེད་ཐམས་ཅད་འཐད་པས་ཕྱོགས་དང་ཕྱོགས་མིན་གྱི་དཔྱད་པས་འཇུག་པའི་སྒོ་ནས་རང་ལུགས་ཀུན་རྫོབ་ཀྱི་རྣམ་བཞག་ཐམས་ཅད་གཞན་ལུགས་ལ་རེ་བ་མི་དགོས་པ་རིགས་པས་གནོད་པ་མེད་པར་གྲུབ་པ་ཡང༌། འཕགས་པས། རྨི་ལམ་ཇི་བཞིན་སྒྱུ་མ་བཞིན། ། དྲི་ཟའི་གྲོང་ཁྱེད་ཇི་བཞིན་དུ། ། དེ་བཞིན་སྐྱེ་དང་དེ་བཞིན་གནས། དེ་བཞིན་དུ་ཡང་འཇིག་པར་གསུངས། ཞེས་གསུངས་པ་འདི་རྣམས་ཐ་སྙད་ཀུན་རྫོབ་ཀྱི་རྣམ་བཞག་རང་ངོར་མིན་ན། གཞན་དངོས་སྨྲ་བ་རྣམས་ཀྱི་ངོར་དངོས་པོ་རང་བཞིན་གྱིས་གྲུབ་པ་ཁས་ལེན་བཞིན་སྐྱེ་གནས་འཇིག་པ་རྨི་ལམ་ལྟ་བུར་ཇི་ལྟར་ཁས་ལེན། གྲུབ་མཐའ་བློ་མ་བསྒྱུར་བའི་འཇིག་རྟེན་རྒན་པོ་དག་ལ་དེ་བས་ཀྱང་༼༥༣༧༽མ་གྲུབ་ན།
ཀུན་མཁྱེན་ཆོས་རྗེའི་བཞེད་པ་བཞིན་ཁས་ལེན་པའི་དུས་མི་ལེན་པའི་དུས་གཉིས་ཀ་དེ་ལྟར་མ་ཤེས་པར་མཐའ་གཅིག་ཏུ་ཁས་ལེན་མི་ལེན་གྱི་མཐའ་གཅིག་ཏུ་དམ་འཆའ་བ་ནི། རེ་རེ་མཐུན་ཕྱོགས་ལ་མཐོང་མི་མཐུན་པའི་ཕྱོགས་མ་མཐོང་བའི་སྐྱོན་ལས་རྣམ་ཡང་གྲོལ་མི་ནུས་སོ། ། དོན་དམ་པར་མེད་ན་ཐ་སྙད་དུ་མེད་དགོས་པའི་གོ་བ་འདི་དངོས་སྨྲ་བ་ལ་ཆགས་པ་ཡིན་པས་རྩོད་པར་ཞུགས་པ་ཡིན་ལ། ཐ་སྙད་དུ་ཡོད་པ་ཙམ་གྱིས་དོན་དམ་པར་དཔྱད་བཟོད་འགྲོ་བའི་རིགས་པའི་འགྲོས་མཚམས་རིགས་པ་གང་གིས་མི་རྙེད་དེ་བདེན་པ་གཉིས་འཇལ་བའི་ཚང་མ་སོ་སོ་བ་ཡིན་པས་དེས་ཀུན་རྫོབ་གྱི་རྣམ་པར་བཞག་པ་ཇི་སྙེད་པ་ཐམས་ཅད་ལ་ཐ་སྙད་དཔྱོད་པའི་ཚད་མས་དཔྱོད་པ་ན་དེས་ཡུལ་ལ་སྒྲོ་འདོགས་ཇི་ལྟར་ཆོས་པ་ལྟར་དེའི་རྣམ་བཞག་ལ་མཁས་ཤིང་ངེས་པ་རྙེད་པ་ལས་དེ་དོན་དམ་པར་དཔྱད་པ་ཡིན་པའི་སྐབས་རྙེད་པ་མིན་ན། དེས་ཐ་སྙད་ལ་དཔྱད་མི་རུང་བ་ཞིག་གང་ན་གསུངས། ཟླ་བའི་ཞབས་ཀྱིས། ཆུ་འདོད་པས་ཐོག་མར་སྣོད་ཐོག་པ་བཞིན་ཀུན་རྫོབ་ཀྱིས་བདེན་པ་གདོན་མི་ཟ་བར་ཁས་བླང་བར་བྱའོ་ཞེས་དང༌། གཟུགས་ནི་གཟུགས་རུང་མཚན་ཉིད་ནས་གཟུགས་ནས་ནམ་མཁྱེན་གྱི་བར་གྱི་མཚནཀྵནིད་གསུངས་པ་ཐམས་ཅད་ཐ་༼༥༣༨༽སྙད་མིན་ན་དོན་དམ་པར་ཇི་ལྟར་འགྲོ ། དོན་དམ་པར་མ་སོང་ཕན་ཐ་སྙད་ལས་འོས་མེད་པས། དེས་ན་གང་སྟོང་གང་གིས་སྟོང༌།
ཇི་ལྟར་སྟོང་ངེས་པ་སྔོན་དུ་འགྲོ་དགོས་པ། ཐ་སྙད་བདེན་པ་ཐབས་སུ་གྱུར་བ་དང༌། ། དོན་དམ་བདེན་པ་ཐབས་བྱུང་གྱུར་པ་སྟེ། ཞེས་གསུངས་པའི་དེ་ལྟར་མིན་ན་ཐབས་དང་ཐབས་བྱུང་སུ་ཇི་ལྟར་བཞག་སྟེ། དེས་ན་བདེན་པ་གཉིས་གཅིག་ཡོད་ཅིག་ཤོས་མེད་པའམ་གཉིས་ཀ་མེད་པའམ་གཉིས་ཀ་ཡོད་པ་གང་ལ་མཐའ་བྲལ་དབུ་མའི་ངེས་པ་རྙེད་དཀའ་བ་ཞིག་ཏུ་མཆིས་སོ། ། ལྟ་ཡི་བུ་རབ་རྩལ་གྱི་ཞུས་པའི་མདོ་ལས། ། ཤེས་རབ་དང་ནི་ཐབས་ཤེས་པ། ། དེ་གཉིས་ཀུན་ཏུ་འདྲེས་གྱུར་ཞིང༌། ། གཉིས་ཀ་ཟུང་དུ་འཇུག་འགྱུར་ན། ། དེས་ནི་དམ་པ་རྟོགས་འགྱུར་ཞེས།
ཞེས་གསུངས་པའི་ལུང་གི་དོན་གང་དུ་འགྲོ་བསམ་རིགས་སོ། ། གཉིས་པ་ལ་གསུམ། དངོས་པོའི་ཁྱད་པར་རང་བཞིན་གྱིས་གྲུབ་པས། རང་བཞིན་གྱིས་གྲུབ་པ་མི་འཐད་པ་དང༌། མཐའ་བཞི་ཀ་རིགས་པས་ཁེགས་པ་དང༌། རང་བཞིན་གྱིས་གྲུབ་པ་རྡུལ་ཙམ་ཡང་མ་དམིགས་པའོ། ། དང་པོ། དངོས་པོ་རང་བཞིན་གྱིས་གྲུབ་པ་ཡོད་དེ། མེ་ལ་སོགས་པའི་ཁྱད་པར་དམིགས་པའི་ཕྱིར་ཞེ་ན། ། གལ་ཏེ་དངོས་པོ་ཡོད་མིན་ན། །
མི་ནི་ཚ་བར་ཅི་ལྟར་འགྱུར། ། ཚབ་མི་ཡང་ཡོད་མིན་ཞེས། ། ༼༥༣༩༽གོང་ཉིད་དུ་ནི་བཟློག་པར་བྱས། གལ་ཏེ་མེ་ནི་ཇི་ལྟར་ཚ་བ་རང་གི་ངོ་བོས་གྲུབ་པར་འགྱུར་ཏེ་མི་འགྱུར་ལ། རང་བཞིན་གྱིས་གྲུབ་པའི་དངོས་པོ་ཡོད་པ་མིན་ན་ཏེ་མིན་པའི་ཕྱིར་རོ། ། ཚ་བའི་མེ་ཡང་རང་བཞིན་གྱིས་ཡོད་པ་མིན་ཞེས་གོང་ཉིད་དུ་ནི། ། ཚ་བ་མེ་ཉིད་དུ་འགྱུར་ཏེ། ཚ་བ་མིན་པར་ཇི་ལྟར་བསྲེགས། ། དེས་ན་བུད་ཤིང་ཞེས་བྱ་བ། ། ཡོདམེད་དེས་ན་མེ་ཡོད་མིན། །
ཞེས་སོ། ། གཉིས་པ། ། དངོས་པོ་མ་ཐོབ་ནས་དངོས་པོ་ནི། ། མེད་པ་ཞེས་བྱ་བཟློག་འགྱུར་ན། ། དེ་ལྟར་ཕྱོགས་ནི་བཞི་ཆར་ལ། ། ཉེས་པ་སྤང་བ་གང་ཞིག་མཐོང༌། གཞན་ཡང་གལ་ཏེ་མེའི་དངོས་པོ་མཐོང་ནས་མེའི་དངོས་པོ་ནི་རང་བཞིན་པ་མེད་པ་ཞེས་བྱ་བར་བཟློག་རིགས་པར་གྱུར་ན་དེ་ལྟར་རྟེན་འབྲེལ་ལ་སོགས་པའི་གཏན་ཚིགས་ཀྱིས་གཅིག་དང་ཐ་དད་ལ་སོགས་དང་ཡོད་མེད་སོགས། འདིར་ཡང༌། ། ཡོད་དང་མེད་དང་ཡོད་མེད་དང༌། ། ཡོད་མེད་མིན་ཞེས་བྱ་བའི་ཚུལ། །
འདི་ནི་མཁས་པས་གཅིག་ཉིད་སོགས། དག་ལ་རྟག་ཏུ་སྦྱར་བར་བྱ་ཞེས་གསུངས་པས་འདིར་ཡང་དྲན་དགོས་པའི་ཕྱིར། དེ་ལྟར་མཐའ་བཞི་ཡང་ཉེས་པ་སྤང་བ་གང་ཞིག་མཐོང་ཕྱོགས་བཞི་ཆར་ལ་སྐྱོན་མཐོང་བའི་ཕྱིར། མི་འཐད་པའི་ཕྱོགས་འཛིན་པ་ཡོངས་སུ་དོར་བར་རིགས་སོ། ། གསུམ་པ། རིགས་པ་དེས་ན་ཕྱོགས་༼༥༤༠༽ཡོངས་སུ་འཛིན་པར་མི་རིགས་ཏེ། རྡུལ་ཕྲན་ཡང་ཡོད་པའི་དངོས། ། གོང་དུ་མེད་དེ་ཇི་ལྟར་འབྱུང༌། ། སངས་རྒྱས་རྣམས་ལ་མེ་ཉིད་ཀྱང༌། ། དེ་ཉིད་ཕྱིར་ནམ་འབྲེལ་པའོ། །
རྡུལ་ལ་ཡང་ཆ་ཤས་ཡོད་མེད་ཅེས། ། དཔྱད་པ་དེར་ཡང་འཇུག་པར་འགྱུར། ། དེའི་ཕྱིར་སྒྲུབ་པར་བྱ་བ་ཡིས། ། བསྒྲུབ་བྱ་འགྲུབ་པ་མི་འཐད་དོ། ། ཞེས་སྔར་བཤད་པའི་ཚུལ་འདིས་རྣམ་པར་དཔྱད་པ་ན་དངོས་པོ་ཤིན་ཏུ་ཞིབ་པ་རྡུལ་ཕྲན་ཙམ་ལ་ཡང་བདེན་པའི་ངོ་བོ་ཡོད་པ་མ་ཡིན། དེར་ཇི་ལྟར་འབྱུང་ཞིང་སྐྱེ་སྟེ། དངོས་པོ་སྐྱེ་བ་པོ་རྣམ་པ་ཐམས་ཅད་དུ་མེད་པ་དེར་སྐྱེ་བ་མེད་པ་ཁོ་ནའོ། ། སྣང་བ་མེད་པའི་སྤྱོད་ཡུལ་མངའ་བ་དངོས་པོ་ཐམས་ཅད་ཀྱི་དེ་ཁོ་ན་ཉིད་ཐུགས་སུ་ཆུད་པ་ཡེ་ཤེས་ཀྱི་ཉི་མས་མ་རིག་པའི་མུན་པ་མཐའ་དག་བསལ་བ། འགྲོ་བ་ལ་ཕན་པ་ལྷུར་མཛད་པའི་བྱང་ཆུབ་ཏུ་ཡང་དག་པར་མངོན་པར་རྫོགས་པའི་སངས་རྒྱས་རྣམས་ཀྱི་གཟིགས་ངོ་ལ་ལྟོས་ཏེ་དངོས་པོ་འགའ་ཡང་མ་དམིགས་པས་ཡོད་པ་ཉིད་བཞིན་མེད་པ་ཡང་མངོན་པར་མི་བཞེད་པའམ། ཡང་ན་རང་བཞིན་མ་སྐྱེས་པའི་ཕྱིར་དེ་མེད་པའི་མཻད་པ་ཉིད་ཀྱང་ཡོད་པར་ཁས་ལེན་པ་རྣམ་པ་ཐམས་ཅད་དུ་མི་རུང་བས།
རང་བཞིན་གྱིས་གྲུབ་པའི་ཡོད་མེད་གང་ཡང་ཁས་ལེན་པ་འཐད་པའི་ཕྱོགས་གང་ཡང་མ་འབྲེལ་བའོ། ། ༼༥༤༡༽གསུམ་པ་ལ་གཉིས། ། དངོས་དང༌། ཆོས་གང་ལ་ཡང་བདེན་པར་གྲུབ་མ་གྲུབ་ཀྱི་རྣམ་དབྱེ་ཁས་ལེན་མི་རིགས་པའོ། ། དང་པོ། ། གལ་ཏེ་ཀུན་ལ་གཉིས་མིན་ན། ། གཞན་གང་ཞིག་ལ་ཡོད་དངོས་ཡོད། ། གལ་ཏེ་ཁྱོད་ལའང་དེ་རིགས་ན། ། བརྒལ་བ་གཞན་པོ་ཅི་སྟེ་དེ། གལ་ཏེ་དེ་ལྟར་དཔྱད་པ་ན་ཆོས་ཀུན་ལ་རང་བཞིན་གྱིས་གྲུབ་པ་དང༌།
མ་གྲུབ་པ་སྟོང་པ་ཉིད་གཉིས་སུ་ཡོད་པ་མིན་ན་རྡུལ་ཕྲན་སོགས་གཞན་གང་ཞིག་བདེན་པར་ཡོད་པའི་དངོས་པོ་ཡོད། རང་བཞིན་གྱིས་གྲུབ་པ་མཐའ་དག་ཁེགས་པའི་ཕྱིར། གལ་ཏེ་ཁྱོད་ལའང་ཁོ་བོ་ཅག་གིས་བཤད་པ་འཐད་པ་ཁོ་ན་མཐའ་གཉིས་སྤང་བའི་ཚུལ་དེ་ཁས་ལེན་རིགས་ན་རང་བཞིན་གྱིས་གྲུབ་པའི་ཕྱོགས་བཟུང་ནས་ཁོ་བོ་ཅག་ལ་བརྒལ་བ་གཞན་པོ་ཅི་སྟེ་བྱེད། སྔར་བཤད་པའི་རིགས་པ་ལ་བརྟེན་ནས་སྤྲོས་པའི་མཐའ་དང་བྲལ་བར་ཁས་བླང་བར་བྱའོ། ། གཉིས་པ། ཅི་སྟེ་རིག་པ་གང་ཞིག་གིས་སྟོང་པ་ཉིད་ཀྱི་དོན་འདི་མི་འགྲུབ་པའི་སྲིད་ན་ནི། ། དངོས་སྨྲ་བ་ཁྱོད་ཀྱིས་ཁོ་བོ་ཡིད་ཆེས་པར་འགྱུར་བའི་རང་བཞིན་གྱིས་གྲུབ་པ་སྒྲུབ་པའི་འཐད་པ་དེ་བརྗོད་པར་གྱིས་ཤིག ། འོན་ཀྱང༌། ཇི་སྐད་བཤད་པའི་སྟོང་པ་ཉིད་ཀྱི་དོན་དང་འགལ་བའི་འཐད་པ་བརྗོད་མི་ནུས་ན་ནི་དེའི་ཚེ་ཁོ་བོ་དབུ་མ་པའི་༼༥༤༢༽བཤད་པའི་འཐད་པས་ཁྱོད་ལ་ཡང་མཐའ་གཉིས་སྤངས་པ་དེའི་ཕྱིར་རྩོད་པ་གཞན་བྱེད་པ་དོན་མེད་དེ། དངོས་པོ་ཀུན་གྱིས་དངོས་མེད་ལ། །
རྣམ་པར་དབྱེ་བ་མི་རིགས་ཏེ། ། རྫས་རྣམས་ཀུན་ལ་གང་མཐོང་བ། ། དེ་ནི་རྣམ་དབྱེར་མི་འགྱུར་རོ། ། ཕྱི་དང་ནང་གི་དངོས་པོ་ཀུན་གྱི་རང་བཞིན། རང་བཞིན་གྱི་གྲུབ་པ་ཡོད་ན། རྒྱུ་དང་རྐྱེན་ལ་མི་ལྟོས་པར་རྒྱུ་མེད་པར་འགྱུར་ལ་རྒྱུ་མེད་པ་རང་ཡོད་པ་མི་སྲིད་ལ་རྒྱུ་རྐྱེན་ལས་བྱས་པའི་ཕྱིར་རང་བཞིན་བྱས་པས་ཅན་དུ་ཐལ་ལ་མེད་པར་དགག་པ་ལ་བརྟེན་ནས་རང་བཞིན་གྱིས་གྲུབ་པའི་དངོས་པོ་མེད་པ་ལ་རང་བཞིན་གྱིས་གྲུབ་མ་གྲུབ་ཀྱི་རྣམ་པར་དབྱེ་བ་མི་རིགས་ཏེ། ཐོགས་བཅས་ཀྱི་གཟུགས་བཀག་པ་ཙམ་གྱིས་ནམ་མཁའ་ལ། ངོ་བོ་ཐ་དད་མེད་པ་བཞིན་དུ་རྫས་རྣམས་ཀུན་ལ་རང་བཞིན་གྱིས་སྟོང་པ་ཉིད་གང་མཐོང་བ་དེ་ནི་སྟོང་ཉིད་ཙམ་དུ་དབྱེ་བ་མེད་པའི་ཕྱིར། ། གཅིག་གི་སྟོང་ཉིད་གང་ཡིན་པ། ། དེ་ནི་ཀུན་གྱི་སྟོང་པ་ཉིད་ཅེས་དང༌། །
མདོ་ལས། ། གང་གི་དངོས་རྣམས་དངོས་པོ་མེད་ཅེས་ཤེས་གྱུར་པ། ། དེ་ནི་དངོས་པོ་ཀུན་ལ་གཞར་ཡང་ཆགས་པ་མེད། ། གང་ཞིག་དངོས་པོ་ཀུན་ལ་གཞར་ཡང་ཆགས་མེད་པས། ། དེ་ནི་མཚན་མ་མེད་པ་ཏིང་ངེ་འཛིན་ལ་རེག་ཞེས། རང་བཞིན་མེད་ལ་གྲུབ་མ་གྲུབ་ཀྱི་རྣམ་དབྱེར་མི་འགྱུར་རོ། ། གཉིས་པ་ལ་གཉིས། ༼༥༤༣༽སྟོང་ཉིད་ཀྱི་ཕྱོགས་ཁས་བླང་རིགས་ཤིང་དེ་ཁས་མི་ལེན་ན་ལན་གདབ་རིགས་པ་ལ་དེ་མི་ནུས་པ་དང༌། སྟོང་ཉིད་སུན་འབྱིན་པའི་ཕྱོགས་རྙེད་དཀའ་བའོ། ། དང་པོ་མེད་ཕྱིར་གཞན་གྱི་ཕྱོགས་ལ་ལ་ན། །
བརྗོད་པ་མིན་པར་གྲགས་ན་ནི། གཏན་ཚིག་གྱིས་བཟློག་རང་ཕྱོགས་ཀྱང༌། ། ཅི་ཡི་ཕྱིར་ན་སྒྲུབ་མི་འགྱུར། ། གལ་ཏེ་རྟོགས་པ་སྔོན་དུ་འགྲོ་བས་སྟོང་ཉིད་ཁས་བླང་བར་བྱ་བའམ་མིན་ན་དེ་ལ་ལན་གདབ་པར་བྱ་རིགས་ཏེ། ཅུང་ཟད་ཅིག་ཡོད་པས་ཁས་ལེན་པ་དེ་ལ་ལན་གདབ་རིགས་ཀྱི་ཁྱོད་ལྟར་ན་ཐམས་ཅད་མེད་པས་ཇི་ལྟར་ན་གདབ་པར་བྱ། དེས་ན་ཁོ་བོས་དབུ་མ་པ་ཁྱོད་ཀྱི་ངོར་ལན་མ་སྨྲས་པ་ཉིད་དོ་སྙམས་ན། གལ་ཏེ་ཐམས་ཅད་མེད་པའི་ཕྱིར། དབུ་མ་གཞན་གྱི་ཕྱོགས་ལ་ལན་བརྗོད་པ་མིན་པར་གྲགས་ན་ནི། སྟོང་ཉིད་སྒྲུབ་པའི་གཏན་ཚིགས་ཀྱིས་བཟློག་པའི་ཁྱོད་རང་གི་ཕྱོགས་ཀྱང་ཅིའི་ཕྱིར་ན་སྒྲུབ་པར་རིགས་པར་མི་འགྱུར། ཁྱོད་རང་ལ་ཕྱོགས་ཡོད་ལ་ཡོད་ན་སྒྲུབ་ནུས་པར་ཁས་བླངས་པ་དེའི་ཕྱིར།
རང་ཕྱོགས་འཐད་ལྡན་དུ་སྒྲུབ་མི་ནུས་ན་གཞན་ཕྱོགས་འགོགས་པ་དེ་བས་ཀྱང་མི་ནུས་ཏེ། ཁྱོད་ཉིད་ཀྱང་མེད་པར་འགྱུར་རོ། ། འཐད་པ་མེད་པར་ལན་སྨྲས་པ་ཙམ་གྱིས་བསམ་པ་ཅི་ཡང་༼༥༤༤༽མི་རུང་ངོ༌། ། གཉིས་པ། ། སུན་འབྱིན་བྱེད་པའི་གཏན་ཚིག་རྙེད། སླ་ཞེས་འཇིག་རྟེན་བརྗོད་ན་ཡང༌། ། གཞན་གྱི་ཕྱོགས་ལ་སྐྱོན་བརྗོད་པ། ། ཉིད་དུ་ཅི་ཡི་ཕྱིར་མི་ནུས། རང་ལུགས་སྒྲུབ་མི་ནུས་ཀྱང༌། གཞན་ཕྱོགས་སུན་འབྱིན་པར་བྱེད་པའི་གཏན་ཚིགས་རྙེད་པར་སླ་ཞེས་འཇིག་རྟེན་གྲགས་ཅིང་བརྗོད་དོ་ཞེ་ན།
དེ་ལྟ་ན་སུན་འབྱིན་བྱེད་པའི་གཏན་ཚིག་རྙེད་སླ་བ་ཁྱོད་ལ་ཡང་ཡོད་པས། ཁྱོད་ཀྱིས་ཀྱང་གཞན་གྱི་ཕྱོགས། དབུ་མ་པ་ལ་སྐྱོན་བརྗོད་པ་ཉིད་དུ་ཅིའི་ཕྱིར་མི་ནུས་དེས་ན་ཁྱོད་ཀྱིས་གཞན་ཕྱོགས་་ལ་སྐྱོན་བརྗོད་མི་ནུས་པས་སྟོང་ཉིད་སུན་འབྱིན་པའི་གཏན་ཚིགས་རྙེད་མི་ནུས་སོ། ། མདོ་ལས། ། ཇི་ལྟར་མི་གཡོ་རི་རབ་ཆེན་པོ་ནི། ། གྲོག་མ་ཀུན་གྱིས་བསྐྱོད་པར་མི་ནུས་ལྟར། ། དེ་བཞིན་ཡང་དག་ཚུལ་ལ་ལེགས་བསླབ་པའི། ། མཁས་ཏེ་ལྷ་ཡི་གཟུགས་ཀྱིས་ཀྱང་མི་བསྐྱོད། ། ནམ་མཁའ་མཚོན་གྱིས་བཀྲ་བར་བྱ་ནུས་ཤིང༌། ། ནམ་མཁའ་ལག་པ་ཡིས་ནི་གཟུགས་ནུས་ཀྱི། །
དེ་ནི་བསྐྱོད་པར་འདོད་ཆགས་ཞེ་སྡང་དང༌། ། བདུད་རྣམས་བྱེ་བས་ནུས་པ་ཉིད་མ་ཡིན། ། འགའ་ཡི་བྲག་ཆ་བཟུང་བར་བྱ་ནུས་ཤིང༌། ། བྲག་ནི་ཆུ་ཡི་ནང་དུ་འཕྱོ་འགྱུར་གྱི། ། གང་ཞིག་འདི་འདྲའི་ལས་སྡོམས་ལ་སློབ་པ། ། དེ་ཡི་བསམ་པ་འདིར་ནི་བལྟར་མི་ནུས་ཞེས་གསུངས་པ་ལྟར་རོ། ། ༼༥༤༥༽གསུམ་པ། ཡོད་མེད་རང་བཞིན་གྱིས་གྲུབ་པར་རིགས་པ་མཚུངས་པར་བསྟན་པ་ལ་གསུམ། སྟོང་ཉིད་དང་བདེན་གྲུབ་ཚིག་ཙམ་གྱིས་འགྲུབ་མི་འགྲུབ་མཚུངས་པ་དང༌། བདེན་ཡོད་དུ་མིང་བཏགས་པ་ཙམ་གྱིས་དོན་མི་འགྲུབ་པ་དང༌།
འཇིག་རྟེན་པས་རང་བཞིན་པ་ཡོད་པར་ཐ་སྙད་བཏགས་པས་རང་བཞིན་གྱིས་ཡོད་ན་འཇིག་རྟེན་ན་ཡོད་པ་དེ། ། དེ་ཁོ་ན་ཉིད་དུ་གྲུབ་པར་མི་འཐད་པའོ། ། དང་པོ། ། ཡོད་ཅེས་བྱ་བ་ཙམ་ཞིག་གིས། ། གལ་ཏེ་དེ་ཉིད་དངོས་ཡོད་ན། ། མེད་ཅེས་བྱ་བ་ཙམ་ཞིག་གིས། ། མེད་པར་ཡང་ནི་ཅེས་མི་འགྱུར། རིགས་པའི་འཐད་པ་མེད་པར་ཡོད་ཅེས་བྱ་བ་ཙམ་ཞིག་གིས་གལ་ཏེ་དེ་ཁོ་ན་ཉིད་དུ་དངོས་པོ་ཡོད་ན་ཁོ་བོ་ཅག་གིས་མེད་ཅེས་བྱ་བ་ཙམ་ཞིག་གིས་མེད་པར་རྒྱུ་མཚན་ཅིས་འགྲུབ་པར་མི་འགྱུར་དེ་གཉིས་བརྗོད་པ་ཙམ་དུ་རྣམ་པ་ཐམས་ཅད་དུ་རིགས་པ་མཚུངས་པའི་ཕྱིར། དེའི་ཕྱིར་འུ་བུ་གཉིས་ཀས་ཀྱང་གཉིས་སུ་སྨྲ་བ་བསལ་ནས་གཉིས་མེད་པར་སྤྲོས་པ་ཐམས་ཅད་དང་བྲལ་བའི་གཞུང་བཙུག་པར་འགྱུར་རོ། ། གཉིས་པ།
དོན་དམ་པར་དངོས་པོ་མེད་ན་དེའི་ཚེ་མེད་པ་ལ་ཡོད་དོ་ཞེས་མིང་འཇུག་པར་མི་འགྱུར་ཏེ། མོ་གཤམ་གྱི་བུ་མོ་བཞིན་ནོ་ཞེ་ན། ། གང་ཕྱིར་ཡོད་བདོག་ཅེས་མིང་བཏགས། ། དེ་ཕྱིར་མེད་༼༥༤༦༽པར་མི་འགྱུར་ན། ། གད་ཕྱིར་ཡོད་ཅེས་མེད་བྱས་པས། ། དེ་ཕྱིར་ཡོད་པར་མི་འགྱུར་རོ། ། གང་གི་ཕྱིར་དངོས་པོ་ཡོད་ཅིང་བདོག ། ཅེས་མིང་བཏགས་པ་དེའི་ཕྱིར་མིང་རྣམས་ནི་རང་གི་ངོ་བོས་རྗེས་སུ་མི་བྱེད་དེ། དེ་རྣམས་ནི་མིང་ཅན་གྱི་དངོས་པོ་རང་གི་ངོ་བོ་དང་དུས་མཚུངས་པ་ཡང་མ་ཡིན་ཏེ། དེ་རྣམས་སྔ་རོལ་དང་ཕྱིས་འདོགས་པར་བྱེད་པའི་ཕྱིར།
མིད་དེས་བདེན་པར་མེད་པར་མི་འགྱུར་ན། གང་གི་ཕྱིར་བདེན་པ་ཡོད་ཅེས་མིང་བྱས་པ་དེའི་ཕྱིར་བདེན་པར་ཡོད་པར་ཡང་མི་འགྱུར་ཏེ་དོན་དང་མི་མཐུན་པའི་མིང་དམིགས་པའི་ཕྱིར། མིག་ལེགས་པ་ལ་ཞར་བ་ཞེས་པ་དང༌། ཚེ་ཐུང་བ་ལ་ཚོ་རིང་ཞེས་དང༌། ཆོམ་རྐུན་པ་ལ་ལྷས་བཙས་ཞེས་པ་བཞིན་ནོ། གཞན་ཡང་གལ་ཏེ་ཡོད་པ་ལ་ཡོད་དོ་ཞེས་མིང་བཏགས་པས་དངོས་པོ་རང་གི་ངོ་བོ་ཡོད་པ་ཉིད་དུ་རྟོག་ན་ནི། རིགས་པས་རྣམ་པར་དཔྱད་ན་ཡོད་པ་མ་ཡིན་པ་ཉིད་ཀྱིས་ཡོད་པ་མ་ཡིན་པ་ལ་མེད་དོ་ཞེས་མིང་བཏགས་པས་ཡོད་པ་ཉིད་དགག་པ་ཅིའི་ཕྱིར་མི་ངེས་ཏེ། རྒྱུ་མཚན་མཚུངས་པའི་ཕྱིར་རོ། ། གསུམ་པ། ཁོ་ན་རེ་སྒྲ་རྣམས་ཀྱི་དོན་གྱི་རང་གི་ངོ་བོ་སྟོན་པར་བྱེད་པ་མ་ཡིན་ལ།
གལ་ཏེ་སྟོན་ན་དེའི་ཚེ་མེ་ཞེས་སྨྲས་ན་ཁ་ཚིག་པར་འགྱུར་ལ། བུམ་པ་ཞེས་བརྗོད་ན་ཁ་ཁེང་པར་འགྱུར་བ་དེའི་ཕྱིར་ཁོ་བོ་ཅག་གིས་དོན་གྱིས་རང་གི་བོ་བོ་ལ་མི་༼༥༤༧༽མི་རེག་པའི་རྗོད་བྱེད་དང༌། བརྗོད་བྱའི་བརྡའ་འཇིག་རྟེན་པ་ཐམས་ཅད་ལ་ཡོད་དོ་ཞེ་ན། ། གལ་ཏེ་ཐམས་ཅད་འཇིག་རྟེན་པས། ། བརྗོད་པས་འཇིག་རྟེན་པ་ཡོད་ན། ། དངོས་གང་དེ་ཉིད་དུ་ཡོད་པ། ། དེ་ཉིད་འཇིག་རྟེན་པར་ཅིས་འགྱུར། གལ་ཏེ་དངོས་པོ་ཐམས་ཅད་ཡོད་པའི་རང་བཞིན་གྱི་བདག་ཉིད་རང་གི་ངོ་བོ་ལ་མི་རེག་པའི་སྒྲ་རྣམས་ཀྱིས་འཇིག་རྟེན་པ་བརྗོད་ཅིང༌། དེ་རང་རང་གི་ངོ་བོ་ཡོད་ན་ནི་དེའི་ཕྱིར་རང་གི་ངོ་བོ་གང་དེ་ཁོ་ན་ཉིད་དུ་ཡོད་པ་དེ་དོན་དམ་པར་ཁོ་ནར་འགྱུར་གྱིས་དེ་ནི་འཇིག་རྟེན་པར་ནི་རྒྱུ་མཚན་ཅིས་འགྱུར་ཏེ་འགྱུར་བ་མ་ཡིན་ནོ། ། ཅི་སྟེ་དེ་འཇིག་རྟེན་པ་ཉིད་དུ་ཡོད་པ་མ་ཡིན་གྱི།
རང་བཞིན་གྱིས་མ་ཡིན་ན། དེའི་ཚེ་འཇིག་རྟེན་པ་དེ་དོན་དམ་པ་ཉིད་དུ་འགྲུབ་ཅིང༌། དོན་དམ་པ་མཐོང་བས་རྣལ་འབྱོར་པ་རྣམས་འཁོར་བ་ལས་གྲོལ་བ་ཡང་འགྲུབ་བོ། ། འཇིག་རྟེན་པའི་བརྡས་ཀྱང་དོན་རང་གི་ངོ་བོ་ལ་མིམ་རེག་པར་འདོད་པ་དེ་ལྟ་ན་ཡང་རེག་མ་རེག་སླ་ལ་དོན་རང་གི་ངོ་བོས་ཡོད་ན་དེ་དོན་དམ་པར་གྲུབ་པ་ལས་གཞན་མིན་ལ། དོན་རང་གི་ངོ་བོས་མེད་དུ་ཆུག་ཀྱང༌། འཇིག་རྟེན་པས་བརྗོད་པ་བརྡའི་ཁྱད་པར་དེས་ཡོད་པར་གྲུབ་ན་འཇིག་རྟེན་པ་ཆེས་དབང་བཙན་དུ་འགྱུར་བས་འཇིག་རྟེན་པས་དེ་བརྗོད་པ་དོན་དམ་པར་གྲུབ་པར་འགྱུར་ཏེ། འཇིག་རྟེན་པ་རང་གི་ངོ་བོས་༼༥༤༨༽གྲུབ་པར་འགྱུར་བ་དེའི་ཕྱིར་རོ། ། བཞི་པ། མེད་པ་ཕྱོགས་སུ་འགྱུར་བ་དགག་པ་ལ་གཉིས། དངོས་པོ་རང་བཞིན་པ་བཀག་པས་དངོས་པོ་ཡི་མེད་དུ་འགྱུར་བ་དགག་པ་དང༌།
དངོས་པོ་རང་བཞིན་མེད་པས་དངོས་མེད་རང་བཞིན་གྱིས་གྲུབ་པ་མི་འཐད་པའོ། ། དང་པོ། ཁྱོད་ཀྱིས་དངོས་པོ་རང་བཞིན་གྱིས་གྲུབ་པ་བསལ་བས་དངོས་པོ་རྣམས་མེད་པ་ཉིད་དུ་འགྱུར་རོ་ཞེ་ན། ། གལ་ཏེ་དངོས་ཀུན་མེད་པའི་ཕྱིར། ། མེད་པ་ཉིད་དུ་འགྱུར་ན་ནི། ། དེ་ལྟ་ཡིན་ན་ཕྱོགས་རྣམས་ཀུན། ། དངོས་པོ་མེད་པར་མི་རིགས་སོ། ། གལ་ཏེ་དངོས་པོ་ཀུན་རང་བཞིན་མེད་པར་མེད་པའི་ཕྱིར། དངོས་པོ་ཅུང་ཟད་ཀྱང་མེད་པ་ཉིད་དུ་འགྱུར་ན་ནི། དེ་ལྟ་ཡིན་ན་དབུ་མ་པའི་ཕྱོགས་རྣམས་ཀུན་དངོས་པོ་རང་བཞིན་པ་སྔར་གསར་དུ་བཀག་པའི་དངོས་པོ་མེད་པར་མི་རིགས་ཏེ།
དངོས་པོར་བཞིན་གྱིས་གྲུབ་པ་ཡོད་མ་མྱོང་བའི་ཕྱིར་རོ། ། འདིས་གང་འགོགས་ན་མེད་པ་ལ་ཡོད་པར་རྟོག་པའི་སྒྲོ་འདོགས་ཀྱི་བློ་འགོག་གི ། འོ་ན་ཡུལ་བཀག་པས་ཅི་བྱ་སྙམ་ན། བློའི་འཇིན་པ་འགོགས་པ་ལ་དེའི་ཡུལ་ལ་འཛིན་པ་ལྟར་གྲུབ་མ་གྲུབ་དཔྱད་པས་ཡུལ་དེ་ལ་རང་བཞིན་པ་མེད་པར་ངེས་པས་ཡོད་པར་འཛིན་པ་བཟློག་ནུས་པའི་ཕྱིར། དཔལ་ཆོས་ཀྱིས་གྲགས་པས། ། འདི་ཡུལ་སུན་ཕྱུང་མེད་༼༥༤༩༽པར་ནི། དེ་ནི་ངེས་པར་ནུས་མ་ཡིན། ཞེས་གསུངས་པ་དང་མཚུངས་སོ། ། གཉིས་པ། དངོས་པོ་མེད་ཕྱིར་དངོས་མེད་ནི།
སྲིད་པ་ཡོད་པར་མི་འགྱུར་རོ། ། དངོས་པོ་མེད་པར་དངོས་པོ་ནི། ། མེད་པར་གང་ལས་འགྲུབ་པར་འགྱུར། དངོས་པོ་ཡོད་ན་དེ་བཀག་པའི་དངོས་པོ་མེད་པར་འགྱུར་ན་ཇི་སྐད་བཤད་པའི་ཚུལ་གྱིས། དགག་བྱ་དངོས་པོ་རང་བཞིན་གྱིས་གྲུབ་པ་མེད་པའི་ཕྱིར་དེ་བཀག་པའི་དངོས་པོ་མེད་པ་རང་བཞིན་གྱིས་གྲུབ་པ་ཡོད་པར་མི་འགྱུར་རོ། འཇིག་རྟེན་ན་དངོས་པོ་ཞིག་པ་ལ་དངོས་པོ་མེད་པར་སྨྲ་བ་ལྟར། བུམ་པ་ཡོད་མ་མྱོང་ན་བུམ་པ་ཞིག་པ་མི་འཐད་དེ་དང་པོ་སྐྱེ་བ་མེད་ན་མཐར་འཆི་བ་མེད་པ་བཞིན་དངོས་པོ་རང་བཞིན་གྱིས་གྲུབ་པ་མེད་པར་ནི། དངོས་པོ་ནི་མེད་པ་རང་བཞིན་གྱིས་གྲུབ་པ་གང་ལས་འགྲུབ་པར་འགྱུར། ཡོད་པ་ཞིག་ཡོད་ན་དེ་མེད་པ་ཞེས་འཇོག་དགོས་ན་དེ་མེད་པས་དེའི་མེད་པ་ཇི་ལྟར་འཇོག ། ལྟོས་པ་མེད་པར་ལྟོས་ཆོས་མི་འགྲུབ་ཏེ།
འཕགས་པ་ཀླུས། དངོས་པོ་ལྟོས་གྲུབ་གང་ཡིན་པ། ། དེ་མ་གྲུབ་ན་ཇི་ལྟར་ལྟོས། ཞེས་གསུངས་པ་བཞིན་ནོ། འོན་ཀྱང༌། དངོས་པོ་བརྟེན་༼༥༥༠༽ནས་འབྱུང་བ་དང༌། དངོས་མེད་བརྟེན་ནས་བཏགས་པ་ཡིན་ཞེས་སོ། ལྔ་པ་སྟོང་ཉིད་སྒྲུབ་པའི་དཔེ་རྟགས་ཡོད་པས་སྟོང་པར་མི་འགྱུར་བ་དགག་པ་ལ་གཉིས། གཏན་ཚིག་ཡོད་པས་རང་བཞིན་གྱིས་ཡོད་པ་ལ་ཧ་ཅང་ཐལ་བའི་གནོད་པ་བསྟན་པ་དང༌། དཔེ་ཡོད་པས་སྟོང་པར་མི་འགྱུར་བ་ལ་ཧ་ཅང་ཐལ་བའི་གནོད་པ་བསྟན་པའོ།
དང་པོ། རྒྱུ་མཚན་མེད་པའི་དོན་ལ་གྲུབ་པ་མེད་པའི་ཕྱིར་ཁྱོད་ཀྱིས། གདོན་མི་ཟ་བར་སྟོང་པ་ཉིད་བསྒྲུབ་པ་ལ་རྒྱུ་མཚན་ནམ། ཤེས་བྱེད་དམ་སྒྲུབ་བྱེད་གཏན་ཚིག་བསྟན་དགོས་ལ། གཏན་ཚིགས་ཡོད་པས་དངོས་པོ་ཐམས་ཅད་སྟོང་པ་ཉིད་མ་ཡིན་ལ། གཏན་ཚིག་ལྟར་སྣང་གཞན་ཡང་ཡོད་པའི་ཕྱིར་རོ་ཞེ་ན། སྟོང་པ་གཏན་ཚིག་ལས་གྱུར་པ། ། དེ་ཕྱིར་སྟོང་པར་མི་འགྱུར་ན། ། དམ་བཅའ་གཏན་ཚིག་ལས་གཞན་ནི། ། མ་ཡིན་དེས་ན་གཏན་ཚིག་མེད།
ཐ་སྙད་ཙམ་དུ་སྟོང་པ་གཏན་ཚིག་ལ་བརྟེན་ནས་གྲུབ་པར་འགྱུར་བ་དེའི་ཕྱིར་སྟོང་པར་མི་འགྱུར་ན་དམ་བཅའ་དང་གཏན་ཚིག་རང་བཞིན་གྱིས་གྲུབ་པའི་གཞན་ཡིན་པའམ། ཐ་མེ་དད་པའི་རང་བཞིན་གཅིག་པ་གང་ཡིན། དང་པོ་ལྟར་ན། ཤེས་བྱེད་ཀྱི་རྒྱུ་ནི་གཏན་ཚིག་སྟེ། དེ་ཡང་དམ་༼༥༥༡༽བཅའ་འགའ་ཞིག་སྒྲུབ་པའི་ཆེད་ཡིན་ལ་དམ་བཅའ་ལས་ངོ་བོ་ཉིད་ཀྱིས་ཐ་དད་ན་བུམ་པ་དང་སྣམ་བུ་བཞིན་ཕྱོགས་ཀྱི་ཆོས་སུ་མ་གྲུབ་པས་དམ་བཅའ་མི་འགྲུབ་ལ། གཉིས་པ་ལྟར་ན་ཐ་མི་དད་ན་དམ་བཅའ་ལྟར་གཏན་ཚིག་ཀྱང་སྒྲུབ་དགོས་པས་གཏན་ཚིག་སྒྲུབ་བྱ་དང་མཚུངས་པའི་མ་གྲུབ་པར་འགྱུར་བའི་ཕྱིར་རོ། ། དེས་ན་རང་བཞིན་གྱིས་གྲུབ་པའི་གཏན་ཚིག་ཡང་དག་མེད་པར་འགྲུབ་ལ། ཁོ་ན་རེ་ཐ་དད་ཀྱང་རུང་བ་མེད་དང་དུ་བ་ལྟ་བུ་དང༌།

ངོ་བོ་ཐ་མི་དད་ཀྱང་ལྡོག་པ་ཐ་དད་ཡོད་པས་རུང་བ་བྱས་པ་དང་མི་རྟག་ལྟ་བུ་མ་ཡིན་ནམ་ཞེ་ན། མ་ཡིན་ཏེ་གང་ལ་བརྟེན་ནས་གང་འབྱུང་བ་ཞེས་བརྟེན་ནས་འབྱུང་བ་ཁས་ལེན་པ་ལ་དེ་ལྟར་འཐད་གྱི་དངོས་པོ་རང་བཞིན་གྱིས་གྲུབ་པར་ཁས་ལེན་པ་ལ་དེ་གཉིས་ཀ་འཐད་པ་མེད་པས། ཁྱོད་ཀྱི་ལུགས་དེ་ལ་གཏན་ཚིག་མེད་པའི་ཉེས་པ་བཟློག་ཏུ་མེད་པར་འབབ་པ་ཡིན་ནོ། རྒྱུ་མཚན་གཏན་ཚིག་ལ་བརྟེན་ནས་སྟོང་ཉིད་རྟོགས་དགོས་པའི་ཕྱིར་རྟེན་འབྱུང་ལས་མི་འདའ་ལ་རྟེན་ཅིང་འབྲེལ་བར་འབྱུང་བ་ཡིན་ཟིན་ནས་སྟོང་པ་ཉིད་ཡིན་པར། འཕགས་པས། དེ་ཕྱིར་རྟེན་འབྱུང་མ་ཡིན་པའི། ཆོས་འགའ་ཡོད་པ་མ་ཡིན་ནོ། ། དེའི་ཕྱིར་སྟོང་ཉིད་མ་གཏོགས་པའི། ། ཆོས་འགའ་ཡོད་པ་མ་ཡིན་ནོ། གང་ལ་སྟོང་པ་ཉིད་རུང་བ། ། དེ་ལ་ཐམས་ཅད་རུང་བར་འགྱུར། །
གང་ལ་སྟོང་ཉིད་མེ་རུང་བ། ། དེ་ལ་ཐམས་༼༥༥༢༽ཅད་རུང་མ་ཡིན་ཞེས་གསུངས་སོ། གཉིས་པ་ནི། གང་ཕྱིར་སྟོང་པའི་དཔེ་ཡོད་ལ། ། དེས་ན་སྟོང་པར་མི་འགྱུར་ན། ། བྱ་རོག་ཇི་ལྟ་དེ་བཞིན་དུ། ། བདག་ཀྱང་ནག་ཅེས་བརྗོད་ནུས་སམ། གང་གི་ཕྱིར་རང་རང་བཞིན་གྱིས་གྲུབ་པའི་སྟོང་པའི་དཔེ་གཟུགས་བརྙན་སོགས་ཡོད་པ་དེས་ན་དཔེ་དང་འདྲ་བར་གཞན་ཡང་ཡོད་པའི་ཕྱིར། སྟོང་པར་མི་འགྱུར་རོ་ཞེ་ན། དཔེ་ལ་གཉིས་ལས་གཏན་ཚིག་ཀྱི་ཡན་ལག་ཏུ་གྱུར་པའི་དཔེ་ནི་སྔར་གཏན་ཚིགས་གྱིས་ཁེགས་པས།
འདིར་ནི་འབྲོག་གི་བ་མེན་བོད་ཀྱི་བ་ལང་ལ་འདྲ་ཞེས་པ་ལྟ་བུ་དཔེ་ཉེ་བར་འཇ་བའི་དཔེ་འགོགས་པ་ཡིན་པས། ཁྱོད་ཀྱི་དཔེ་དེ་ཡང་གཏན་ཚིག་གི་དོན་དང་འབྲེལ་བ་ཞིག་གམ་འབྲེལ་ཞིག་ལ་རྟོག་གྲང་ན། ་་་་་་་་་་་་༌། རེ་ཞིག་འབྲེལ་བར་འདོད་ན་གཏན་ཚིགས་ཀྱི་སུན་འབྱིན་དེས་དེ་དང་ལྷན་ཅིག་བསལ་ཟིན་ལ། ཅི་སྟེ་མ་འབྲེལ་ན་ནི། དཔེ་ཙམ་ལས་དོན་འགྲུབ་ན། དངོས་པོར་མཚུངས་པའི་ཕྱིར། བྱ་རོག་ནག་པོ་ཇི་ལྟ་བ་བཞིན་དུ་བདག་ཀྱང་ནག་པོ་ཡིན་ཞེས་བརྗོད་ནུས་སམ། དངོས་པོ་མེད་པའི་ཕྱིར་དང༌། ཡོད་དུ་ཟིན་ན་ཡང་ཐམས་ཅད་ནས་མཚུངས་པ་མེད་ལ་མཚུངས་ན་དཔེ་མིན་ལ་མི་མཚུངས་ལ་དཔེ་མ་ཡིན་ནོ། ཕྱོགས་རེ་མཚུངས་པས་དཔེ་རུ་འགྱུར་ན་ཕྱོགས་རེ་ཙམ་༼༥༥༣༽མི་མཚུངས་པ་གང་ནས་ཡང་མེད་དེ་འདི་ན།
སེམས་ཅན་ཙམ་དུའམ། བེམ་པོ་ཙམ་ལ་ཕལ་ཆར་མཚུངས་པས་དཔེ་ཁོ་ན་ལས་དམ་བཅའ་དང་གཏན་ཚིགས་ཀྱང་མེད་པར་འགྱུར་རོ། ། འདིར་དོན་ལ་དགོངས་ནས་གསུངས་ལ། དབུ་མ་པ་ལ་དཔེ་དང་གཏན་ཚིགས་ཐ་སྙད་ལ་ནི་མེད་པ་མ་ཡིན་ཏེ་སྒྱུ་མ་ལྟར་རྟགས་ཀྱིས་སྒྱུ་མ་ལྟ་བུའི་བསྒྲུབ་བྱ་བསྒྲུབས་པས་སོ། ། དེས་ན་བསྒྲུབ་བྱ་སྟོང་པ་ཉིད་ཀྱང་ཀུན་རྫོབ་པ་ཉིད་ཡིན་ནོ། ། དྲུག་པ་སྟོང་ཉིད་བསྟན་པའི་དགོས་པ་བཤད་པ་ནི། གལ་ཏེ་གཏན་ཚིག་ཀྱང་མེད་ལ་དཔེ་ཡང་མེད་ཅིང་དངོས་པོ་ཐམས་ཅད་ཀྱང་མེད་ན་ཁྱོད་ཀྱིས་བསྟན་བཅོས་བྱེད་པ་དོན་མེད་པར་འགྱུར་རོ་ཞེ་ན། ། གལ་ཏེ་རང་བཞིན་གྱིས་དངོས་ཡོད། ། སྟོང་མཐོང་ཡོན་ཏན་ཅི་ཞིག་ཡོད། ། རྟོག་པས་མཐོང་བ་འཆིང་བ་སྟེ། །
དེ་ནི་འདི་རུ་དགག་པར་བྱ། གལ་ཏེ་ངེས་པར་བརྟགས་ན་དངོས་པོ་འགལ་ཞིག་རང་བཞིན་གྱིས་ཡོད་པར་དམིགས་ན་དེའི་ཚེ་དེ་ཁས་ལེན་པར་བྱེད་པ་མཛེས་ཀྱིས། དངོས་པོ་རང་བཞིན་གྱིས་ཡོད་བཞིན་དུ་དེ་ལ་སྟོང་པར་མཐོང་བ་ལ་ཡོན་ཏན་ཡང་ཅི་ཞིག་ཡོད་དེ། དེ་ལྟ་ན་སྟོང་པ་ཉིད་དུ་ལྟ་བ་ཡང་ཕྱིན་ཅི་ལོག་ཏུ་འགྱུར་བའི་ཕྱིར། དེ་ལྟར་འདོད་༼༥༥༤༽མི་ནུས་ཏེ། ཆོས་རྣམས་རང་བཞིན་མེད་པ་སྟོང་པ་ཉིད་ཡིན་པས་དེ་ལྟར་བསྟན་ཅིང་རྟོགས་ཏེ་སྒྱུ་མ་ལྟ་བུའི་བློས་བསོད་ནམས། བྱས་པས་སྐྱོན་མེད་ཅིང་གནས་སྐབས་དང་མཐར་ཐུག་གི་བདེ་བ་ཐམས་ཅད་འབྱུང་ངོ༌། ། དེ་ལྟར་ཡིན་ལུགས་རང་བཞིན་གྱིས་སྟོང་པར་མ་ཤེས་ཏེ་ཚུལ་མིན་ཡིད་བྱེད་ཀྱི་རྟོག་པ་མཚན་མའི་དངོས་པོ་བདག་དང་བདག་གིར་འཛིན་པའི་རྟོག་པས་དངོས་པོ་དང་བདག་ཏུ་མཐོང་བ་ལ་བསྟེན་པའི་ཉོན་མོང་པ་དང་ལས་ཀྱིས་འཁོར་བར་བཅིངས་པ་རྣམས་ཀྱི་སྡུག་བསྔལ་གྱི་རྒྱུ་དངོས་འཛིན་གྱི་རྟོག་པ་སྤང་ནས་མྱ་ངན་ལས་འདས་པའི་གོ་འཕང་མཆོག་ལ་སྦྱོར་བའི་ཕྱིར་བསྟན་བཅོས་འདི་རུ་རབ་ཏུ་བྱེད་པ་ཐམས་ཅད་དུ་རིགས་པའི་ཚོགས་རྒྱ་ཆེན་པོས་དགག་པར་བྱེད་པ་ཡིན་པས་དོན་མེད་པ་མ་ཡིན་ནོ། ། དེའི་ཕྱིར་བསྟན་བཅོས་འདིས་དངོས་པོ་རྣམས་རང་བཞིན་མེད་པ་ཙམ་ཞིག་སྟོན་པས། མདོ་ལས་ཀྱང༌། །
ཆོས་ཐམས་ཅད་ནི་སྟོང་པས་ཏེ། ། རང་བཞིན་མེད་པའི་ཚུལ་གྱིས་སོ། ། ཆོས་ཐམས་ཅད་མཚན་མ་མེད་པ་སྟེ། ། མཚན་མ་མེད་པ་ཉེ་བར་བཟུང་ནས་སོ། ། ཆོས་ཐམས་ཅད་སྨོན་པ་མེད་པ་སྟེ། ། མི་སྨོན་པ་ཡིས་ཚུལ་གྱིས་སོ། ། ཆོས་ཐམས་ཅད་ནི་རང་བཞིན་གྱིས་འོད་གསལ་བ་སྟེ། ། ཤེས་རབ་༼༥༥༥༽ཀྱི་ཕ་རོལ་ཏུ་ཕྱིན་པ་ཡོངས་སུ་དག་པས་སོ། ། དེ་བཞིན་དུ་གང་ཞིག་རྐྱེན་ལས་སྐྱེས་པ་དེ་མ་སྐྱེས། ། དེ་ལ་སྐྱེ་བ་རང་བཞིན་ཡོད་མ་ཡིན། །
རྐྱེན་ལ་རགས་ལས་གང་དེ་སྟོང་པར་བཤད། གང་ཞིག་སྟོང་ཉིད་ཤེས་དེ་བག་ཡོད་ཡིན་ཞེས་གསུངས་པ་ལྟ་བུའོ། ། དེས་ན་བྱང་ཆུབ་སེམས་དཔའ་རྣམས་ནི་རྟེན་ཅིང་འབྲེལ་བར་འབྱུང་བ་དང་མི་འགལ་བར་དངོས་པོ་རྣམས་རང་བཞིན་གྱིས་སྟོང་པ་ཉིད་ཙམ་ཞིག་ཏུ་སྟོན་པས། ། མདོར་བསྡུས་ན་སངས་རྒྱས་ཀྱི་གསུང་གི་སྙིང་པོ་ཡིན་ནོ། ། མདོ་ལས། འདི་ན་གང་གིས་རང་བཞིན་གྱིས་སྟོང་ཞིང༌། ། རང་བཞིན་རྣམ་དག་བདག་མེད་ཆོས་ཤེས་པ། ། དེ་ལ་ནམ་ཡང་སྡོམ་མིན་མི་འབྱུང་སྟེ། ། འདི་ལྟར་ཡང་དག་ངེས་ལ་ངེས་བསླབས་ཕྱིར། ། གང་ཞིག་ཕུང་པོ་ལྔ་པོ་སྟོང་པ་རྣམས། །
དབེན་པ་བདག་མེད་རང་བཞིན་སྟོང་ཤེས་ཤིང༌། ། ལས་གང་ཞིག་ལ་ལུས་ཀྱི་ཀུན་སྤྱོད་པ། ། དེ་ལ་གཞན་ཡང་སྡོམ་མིན་མི་འབྱུང་ངོ༌། ། འདི་ལྟར་ཡང་དག་ངེས་ལ་དེས་བསླབས་ཕྱིར། ། གང་ཞིག་ཕུང་པོ་ལྔ་པོ་སྟོང་པ་རྣམས། ། དབེན་པ་བདག་མེད་རང་བཞིན་སྟོང་ཤེས་ཤིང༌། ། ལས་གང་ཞིག་ལ་ལུས་ཀྱི་ཀུན་སྤྱོད་པ། ། དེ་ལ་གཞར་ཡང་སྡོམ་མིན་མི་འབྱུང་ངོ༌། ། ཞེས་སོ། ། བདུན་པ་ཡོད་མེད་ཀྱི་མཐར་འཛིན་པ་ཕྱིན་ཅི་ལོག་ཏུ་བསྟན་པ་ནི།
གང་དག་ཇི་ལྟར་གནས་པའི་གསུང་རབ་ཀྱི་དོན་ཇི་ལྟ་བ་བཞིན་མ་རྟོགས་པས་ན་དངོས་པོ་ཁ་ཅིག་ཡོད་པ་དང༌། ཁ་ཅིག་དངོས་པོ་མེད་པར་འཛིན་པ་དག་བསལ་བའི་ཕྱིར། ། གཅིག་ཡོད་གཅིག་མེད་༼༥༥༦༽ཅེས་བྱ་བ། ། དེ་མིན་འཇིག་རྟེན་པ་ཡང་མིན། ། དེས་ན་འདི་ཡོད་འདི་མེད་ཅེས། ། བརྗོད་པ་ཉིད་དུ་ནུས་མ་ཡིན། གང་གི་འཇིག་རྟེན་པའི་དངོས་པོ་བཤད་པར་འདོད་པ་དེའི་ཚེ་ཕྱི་ནང་གི་ཕུང་པོ་ལྔ་ཆར་ཡང་འཇིག་རྟེན་པའི་རྟོག་པ་ཚད་མར་བྱས་ཏེ་ཐ་སྙད་དུ་གཉིས་ཀ་ཡོད་ཅིང༌། ། གང་གི་ཚེ་འཇིག་རྟེན་ལས་འདས་པའི་དེ་ཁོ་ན་ཉིད་བཤད་པར་འདོད་པ་དེའི་ཚེ་འཕགས་པའི་ཡེ་ཤེས་ཀྱི་གཟིགས་ངོ་ལ་ལྟོས་ནས། ཕུང་པོ་ལྔ་ཆར་ཡང་རང་བཞིན་གྱིས་སྟོང་པར་དོན་དམ་པར་གཉིས་ཀ་མེད་པར་མཚུངས་པའི་ཕྱིར། དེ་ལས་གཞན་དུ་གང་རུང་ཞིག་ཡོད་ལ་གང་རུང་ཅིག་མེད་པར་འདོད་པའི་རྒོལ་བ་དེས་འདོད་པ་ནི་དེ་ཁོ་ན་ཉིད་དང་འཇིག་རྟེན་པ་གང་གི་ལུགས་སུ་མི་འགྱུར་ཏེ།
གལ་ཏེ་སེམས་དང་སེམས་ལས་བྱུང་བ་རྣམས་ཡོད་ན་དེའི་ཚེ་བུམ་པ་དང་སྣམ་བུ་ལ་སོགས་པ་ཡོད་དེ་འཇིག་རྟེན་པ་ལ་གྲགས་པའི་ཕྱིར་དང། ཅི་སྟེ་བུམ་པ་དང་སྣམ་བུ་ལ་སོགས་པ་དེ་རྣམས་རྣམ་པར་དཔྱད་པ་ན་མེད་ན་དེའི་ཚེ་སེམས་དང་སེམས་ལས་བྱུང་བ་རྣམས་མེད་པར་འགྱུར་ཏེ། གཉིས་ཀ་ཡང་ཡོད་པར་རིགས་པ་དང་བྲལ་བའི་ཕྱིར། དེས་ན་ཕྱི་རོལ་གྱི་དོན་དང་ཤེས་པ་གཉིས་ཀ་ལ་འདི་ཡོད་པ་དང་འདི་མེད་པར་བརྗོད་པར་ནུས་པ་༼༥༥༧༽ཉིད་མ་ཡིན་ནོ། ། དེས་ན་སྣང་ན་སྣང་མཉམ་དང༌། སྟོང་ན་སྟོང་མཉམ་ཡིན་པའི་ཚུལ་རིགས་པས་ངེས་པར་བྱའོ། ། དོན་དམ་པར་ལྟ་ཅི་ཐ་སྙད་དུ་ཡང་ཅི་ཡང་ཁས་ལེན་མི་རུང་པར་འདོད་པ་རྣམས་ལ་འདི་འདྲི་སྟེ། དོན་དམ་པར་ཁས་བླང་ན་རིགས་པས་དཔྱད་བཟོད་དུ་འགྱུར་ན། ཐ་སྙད་དུ་ཅི་ཡང་ཁས་མི་ལེན་པ་འདི་ཐ་སྙད་དུ་ཡིན་ན་ཐ་སྙད་ཁས་བླང་བཞིན་དུ་ཅི་ཁས་མི་ལེན། ཐ་སྙད་ཙམ་ཞིག་ཁས་བླང་ན་དེའི་དོན་དམ་རྟོགས་པ་ལ་གནོད་པ་འདི་ལྟ་བུ་ཞིག་ཏུ་འགྲོ་བའི་རྒྱུ་མཚན་སྟོན་འོས་ལ།
རྒྱུ་མཚན་མེད་ན་ཅི་ཡང་ཁས་མི་བླང་པ་དོན་མེད་ལ། དབུ་མའི་གཞུང་རྣམས་ནས་ཇི་སྐད་བཤད་པའི་གཏན་ཚིག་འདི་དག་གིས་དང་པོར་རང་ངོར་ངེས་པ་འདྲེན་དགོས་སམ་མི་དགོས། དགོས་ན་དེ་ཐ་སྙད་མིན་ན་དོན་དམ་པར་ངེས་པ་དཔྱད་བཟོད་ཅིག་ཅི་ལྟར་གྲང༌། དོན་དམ་མ་ཡིན་ན། ཐ་སྙད་ཀུན་རྫོབ་ལས་གཞན་པའི་ངེས་པ་ཕུང་གསུམ་པ་ཞིག་ཡོད་དམ། རང་ངོར་ངེས་པ་མི་འདྲེན་ན་གཞན་ངོ་ཁོན་ལ་སྐྱེ་ལ་ན་གཞན་གྱིས་ངེས་པས་བདག་ལ་ངེས་པ་འདྲེན་ན་རང་ལ་མ་ངེས་པའི་རྟགས་རང་གིས་བཀོད་ནས་སྒྲུབ་བྱ་ཡང་དག་གཞན་གྱིས་ངེས་པ་བཞད་གད་ཀྱི་གནས་སུ་མི་འགྱུར་རམ། བདག་ལ་ངེས་པ་མེད་༼༥༥༨༽པར་གཞན་ལ་སྟོན་པ་དམུས་ལོང་བཤད་རོལ་ཅན་གྱི་དཔེ་ཟླར་མ་སོང་ངམ། དེ་དག་ནི་རང་རྒྱུད་པའི་ལུགས་ཡིན་པས་ཁོ་བོས་ཐལ་འགྱུར་ཁོ་ནས་གཞན་གྱི་ལོག་རྟོག་ལྡོག་གོ་ཞེ་ན། ཁྱོད་དབུ་མ་སྨྲ་བ་མ་ཡིན་ནམ། ཡིན་ན་དབུ་མའི་གཏན་ཚིགས་དེ་དག་གང་དུ་སོང་དཔྱད་དགོས་ལ།
རང་ངོར་འགྲོ་ན་ཐ་སྙད་ཡིན་ནམ་དོན་དམ་ཡིན་དཔྱད་ན་ཐ་སྙད་ལས་འོས་མེད་ལ། རང་ངོར་མ་སོང་ན་དེས་ཐལ་འགྱུར་མུན་པའི་ནང་གི་མདའ་འཕངས་པ་བཞིན་དུ་མ་གྱུར་ཏམ། དང་པོ་དོན་དམ་དཔྱོད་པའི་རིགས་པའི་འགྲོ་མཚམས་ངེས་ནས། དེ་ནས་ཐ་སྙད་ཀྱི་རྣམ་བཞག་ཇི་ལྟར་བྱེད་ཀྱང་བདེ་བ་ཞིག་མ་ཡིན་ནམ། ཨ་ཅང་དེ་དག་རྩེད་མོ་ཡིན། ཁོ་བོ་རང་རྒྱུད་པ་ལ་རྣམ་བཞག་ཇི་ལྟར་བྱས་ཀྱང་བདེ་མོ་ཞིག་ཡོད་པས་ད་ནི་ཡིད་སྤྲོ་བ་ཞིག་ཏུ་གྱུར་ཏོ། ཐལ་རང་གཉིས་པོ་སངས་རྒྱས་བསྐྱངས་དང་ལེགས་ལྡན་འབྱེད་ཀྱིས་རྩ་བའི་དགོངས་པ་འགྲེལ་ཚུལ་གྱིས་ཡིན་ལ། འདི་ནི་གཞུང་སྤྱི་མོའི་དབུ་མ་ཡིན་པས་རྩོད་པར་མི་སྤྲོའོ། ། བརྒྱད་པ་མཐའ་བྲལ་རིགས་པས་དགག་མི་ནུས་པ་ནི། ། ཡོད་དང་མེད་དང་ཡོད་མེད་ཅེས། །
གང་ལ་ཕྱོགས་ནི་ཡོད་མིན་པ། ། དེ་ལ་ཡུན་ནི་རིང་པོ་ནའང༌། ། ཀླ་ན་ཀ་བརྗོད་པར་ནུས་མ་ཡིན། འདིར་༼༥༥༩༽སྨྲས་པ་བདག་གིས་ཁྱོད་ལ་ད་ལྟ་ལན་གདབ་པར་མི་ནུས་ཀྱང༌། དེ་ལྟ་ནའང་ཁྱོད་ལ་ལན་འདེབས་པར་འགྱུར་བ་དེ་བཞིན་གཤེགས་པའི་བསྟན་པ་ལ་ཐོས་བསམ་མངོན་པར་བརྩོན་པ་དག་ཕྱིས་འབྱུང་བར་འགྱུར་བ་དག་གིས་ལན་གདབ་ནུས་སོ་ཞེ་ན། ཁྱོད་ཀྱི་རེ་བ་འདི་ནི་རྫུན་བཞིག་སྟེ། ཕྱོགས་ཡོངས་སུ་འཛིན་པ་ཡོད་ན་ནི་རྣམ་པ་གཞན་དུ་སྒྲུབ་པ་ལས་དེ་ལྟར་དུས་ཆེས་ཡུན་རིང་པོ་ཞིག་གིས་སུན་འབྱིན་པ་སྲིད་ན་ཡང༌། དབུ་མ་པ་གང་ལ་དངོས་པོ་རང་བཞིན་གྱིས་ཡོད་པ་དང་དངོས་པོ་ཅུང་ཟད་མེད་ཅིང་དངོས་པོ་མེད་པ་རང་བཞིན་གྱིས་མ་གྲུབ་པས་ཡོད་མེད་གཉིས་ཀ་ཡིན་པ་དང༌། དེ་བཀག་པའི་གཉིས་ཀ་མིན་པ་ཞེས་གང་ལ་ཉེས་པ་དང་བཅས་པའི་ཕྱོགས་ནི་ཡོད་པ་མིན་པ་དེ་ལ་དུས་ཡུན་རིང་པོ་ནའང་ཀླན་ཀ་བརྗོད་པར་ནུས་པ་མ་ཡིན་ཏེ། ནམ་མཁའ་གཟུགས་ཅནི་ན་པ་ལ་དུས་ཡུན་རིང་པོས་ཀྱང་གཟུགས་ཅན་དུ་བསྒྱུར་མི་ནུས་པ་བཞིན་དུ་རྒོལ་བ་རྣམས་ཀྱིས་དེས་རྟེན་ཕྱོགས་ཐམས་ཅད་དང་བྲལ་བ་ལ་ནམ་ཡང་སུན་འབྱིན་མི་ནུས་པར་དགོངས་སོ། །
དཔེར་ན་ནམ་མཁའ་ལ་རི་མོ་འདྲི་མི་ནུས་པ་དང༌། ལྕགས་ཀྱི་བཞུས་པས་གཟིར་བར་བྱེད་མི་ནུས་པ་ལྟར་ཤེས་པར་བྱའོ། ། དེའི་ཚུལ་ཚིགས་༼༥༦༠༽སུ་བཅད་དེ་སྨྲས་པ། དེ་ལྟར་བདེན་པ་གཉིས་ཀྱི་ཚུལ་འདི་ལ། ། མཁས་པའི་སྐྱེ་བོ་ནམ་ཡང་སྐྱོན་ལས་གྲོལ། ། ཡང་དག་སྟོན་པའི་གསུངས་དང་དེའི་དགོངས་འབྲེལ། ། འདི་ལས་གཞན་དུ་སྨྲ་བ་འཁྲུལ་པར་གོ ། གཉིས་པ་ལེའུའི་མཚན་བསྟན་པ་ནི། བྱང་ཆུབ་སེམས་དཔའི་རྣལ་འབྱོར་སྤྱོད་པ་བཞི་བརྒྱ་པ་ལས་སློབ་དཔོན་དང་སློབ་མ་གཏན་ལ་དབབ་པ་བསྒོམ་པ་ཞེས་བྱ་བ་སྟེ་རབ་ཏུ་བྱེད་པ་བཅུ་དྲུག་འི་རྣམ་པར་བཤད་པའོ། ། བཞི་པ་མཇུག་གི་དོན་ལ་གཉིས། །
བསྟན་བཅོས་གང་གིས་མཛད་པ་དང༌། ། བསྒྱུར་བྱེད་གང་གིས་བསྒྱུར་བའོ། ། དང་པོ་ནི། སློབ་དཔོན་ཆེན་པོ་འཔགས་པ་ལྷའི་ཞལ་སྔ་ནས་མཛད་པ། བྱང་ཆུབ་སེམས་དཔའི་རྣལ་འབྱོར་སྤྱོད་པ་བཞི་བརྒྱ་པའི་ཚིག་ལེའུར་བྱས་པ་རྫོགས་སོ་ཞེས་དེ་ལས་བཤད་དུ་མེད་པའི་ཐ་ཚིག་གོ ། གཉིས་པ། ཁ་ཚེའི་གྲོང་ཁྱེར་དཔེ་མེད་ཀྱི་དཔུང་རིན་ཆེན་སྦས་པའི་ཀུན་དགའ་ར་བར། རྒྱ་གར་གྱི་མཁན་པོ་བྲམ་ཟེ་རིན་ཆེན་རྡོ་རྗེའི་དཔོན་པོ་བྲམ་ཟེ་རྗེའི་སྲས་སུ་སྨྲ་ཛྙཱ་ན་དང༌། བོད་ཀྱི་ལོ་ཙྭ་བ་པ་ཚབ་ཉི་མ་གྲགས་ཀྱི་རྒྱ་གར་གྱི་སྐད་ལས་བོད་སྐད་དུ་བསྒྱུར་ཅིང་ཞུས་ཏེ་འཆད་ཉན་༼༥༦༡༽གྱིས་ལེགས་པར་གཏན་ལ་ཕབས་པའོ། ། སླར་སྨྲས་པ། །
འཆད་རྩོད་རྩོམ་པའི་གནས་ལ་སྤྲོ་མིན་ཏེ། ། མི་ཚེ་ཉི་མ་ཕལ་ཆེར་ཐལ་ནས་སོང༌། ། བཅོ་བརྒྱད་ལོ་ནས་དེང་སང་སོ་བརྒྱད་བར། ། ཉིན་མཚན་མེད་པར་ཆོས་སྦྱིན་བྱས་པར་རློམས། ། བཤད་པ་ཇི་ཙམ་བྱེད་བཞིན་ཆགས་སྡང་འཕེལ། ། འདུས་པ་ཅི་ཙམ་མང་བཞིན་རྩོད་པ་འཕེལ། ཆོས་དང་མཐུན་པའི་སློབ་མ་གཅིག་མ་བྱུང༌། ། ད་ནི་དབེན་པ་ར་དང་ཚུལ་སྦས་སྙམས་བགྱིད། ། ཆོས་ལ་ཟོངས་མཐོང་ནོར་ལ་གཅེས་འཛིན་ཅིང༌། ། ཆགས་སྡང་འཁྲུལ་བས་བཅིང་བཞིན་གཞན་མཚངས་བརྗོད། །
རང་གི་སྐྱོན་ལ་ནམ་ཡང་མི་རྟོག་པའི། ། སྙིགས་མའི་འཁོར་གྱིས་ནམ་ཡང་དགོས་པ་མེད། ། རི་ཁྲོད་དབེན་པར་རང་གི་སེམས་འདུལ་ཞིང༌། ། གཞན་ལ་ཕན་པའི་སྨོན་པ་མི་འདོར་པར། ། ཧ་ཅང་ཆོས་པ་བཟང་པརོ་མི་འགྱུར་མོད། ། ཁ་སེམས་བདེ་བར་ཤི་ཡང་འགྱོད་པ་མེད། ། ཡོངས་རྫོགས་བསྟན་པའི་མངའ་བདག་པཎྜི་ཏ། ། འཇིགས་མེད་བཤད་སྒྲུབས་བསྟན་པའི་ཉིན་བྱེད་ཀྱིས། ། དངོས་རྗེས་སྐྱེས་དང་བཅས་ཏེ་ཞིབ་གསལ་གྱི། ། འགྲེལ་པ་ཚད་ལ་མཐའ་དཔྱོད་བཅས་པ་ཞིག །
གྲུབ་༼༥༦༢༽པར་གྱིས་ཞེས་བཀའ་སྩལ་སྤྱི་བོར་སོན། ། དེ་ཕྱིར་འདི་ན་རང་བློས་གང་དཔོག་གྱིས། ། འབྲེལ་བཤད་བདུད་རྩིའི་ཟེག་མའི་མཆོད་སྤྲིན་སྤྲོས། ། བདག་གི་སོ་སྐྱེས་ལས་ཀྱང་སོ་སྐྱེས་ཞིང༌། ། ཐོས་བརྩོན་སྦྱངས་པའི་སྟོབས་ཤུགས་ཞན་པ་དེས། ། འཕགས་པའི་དགོངས་པ་ཇི་བཞིན་ཤོད་པ་ཉུང༌། ། མ་རྟོགས་དྲི་མའི་ཚོགས་སུ་གྱུར་པ་གང༌། ། དམ་པའི་སྐྱེ་བོ་རྣམས་ཀྱིས་སྤྱན་སྔར་བཤགས། ། འོན་ཀྱང་འཕགས་བོད་མཁས་པའི་གཞུང་བཟང་ལ། ། བརྟེན་ཕྱིར་ལེགས་བྱས་ཅུང་ཟད་ཡོད་སྲིན་ན། །
མ་རིག་གཟུང་འཛིན་དྲ་བ་རང་བསལ་ནས། ། རྣམ་མཁྱེན་འོད་སྟོང་འཕྲོ་བས་འགྲོ་འདི་སྐྱོང༌། ཞེས་དབུ་མ་བཞི་བརྒྱ་པའི་རྣམ་པར་བཤད་པ། ། སྔར་སྡོམ་བརྩོན་སྡེ་སྣོད་འཛིན་པ་བླ་མ་པདྨ་ཆོས་འབྱུང་གིས་འདི་ལ་འགྲེལ་བཤད་ཅིག་ཅིས་ཀྱང་གྲུབ་པར་གྱིས་ཞེས་བསྐུལ་ན་ཡང་དེ་ཀར་ལུས་ལ། ཕྱིས་ནས་གདན་ས་ཆེན་པོ་ཀཿཐོག་ཏུ་དབྱར་གནས་པའི་དགེ་འདུན་འདུས་པའི་སྡེ་མང་པོ་ཞིག་ལ་ཟླ་བའི་འགྲེལ་པ་ལ་བརྟེན་ནས་གཟབ་བཤད་ལྟ་བུར་བགྱིད་སྐབས་དེ་སྣོད་འཛིན་པ་དུ་མས་འདི་ལ་འགྲེལ་བཤད་ཞིང་ཅིས་ཀྱང་དགོས་ཞེས་བསྐུལ་བ་ཡིད་ལ་བཅག་ནས། རྗེས་སོང་ཡོངས་རྫོགས་བསྟན་པའི་མངའ་བདག་དོན་གྱི་སླད་དུ་མཚན་ནས་བརྗོད་༼༥༦༣༽ན་འཇིགས་མེད་བཤད་སྒྲུབ་བསྟན་པའི་ཉི་མ་དཔལ་བཟང་པོས་དངོས་རྫས་ཀྱིས་སྐྱེས། བྲི་གཞི་དང་བཅས་པ་གང་ནས། གང་ནས་འདིར་འཆད་ཉན་ལ་ཕན་པའི་རྐྱེན་དུ་འགྲེལ་བཤད་ཞིབ་གསལ་གཙང་སྒྲོས་ཐོན་པ་ཞིག་གྲུབ་པར་གྱིས་ཞེས་བཀའ་སྩོལ་རིན་པོ་ཆེའི་ཅོད་པན་སྤྱི་བོར་སོན་པ་དོན་ཡོད་པར་བགྱིད་པ་པོ་ནི་མང་དུ་ཐོས་པ་ཤཱཀྱའི་དགེ་སློང་ཚུལ་ཁྲིམས་རྒྱ་མཚོས་དབེན་པའི་ཡང་ཁྲོད་ལྗོན་པ་ལུང་ནས་རྒྱལ་བཀའ་རིན་པོ་ཆེའི་ཀླག་ལུང་ཉན་པའི་ཞོར་མི་འབྲུག་ལོའི་ཧོར་ཟླ་གསུམ་པའི་ཚེས་ཉེར་བདུན་པར་ལེགས་པར་གྲུབ་པར་བགྱིས་པའོ། ། རྣམ་འདྲེན་བླ་མའི་གསུང་གསང་བདུད་རྩིའི་སྐྱེས། ། ཚེ་རབ་ཀུན་གྱི་བཅུད་ལེན་འདོད་འཇོའི་དབྱིག །
སྐལ་མཉམ་གསོས་སུ་གཅིག་ལས་དུ་མའི་འཕྲུལ། འཆར་འདི་པདྨ་ནོར་བུའི་མིང་དེས་བསྐྲུན། དགེའོ། མངྒ་ལཾ།། །།
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
